{
    "text":{
        "0":"\n Τίς τὸν Διὸς σύλλεκτρον οὐκ οἶδεν βροτῶν, \n ",
        "1":"\n Ἀργεῖον Ἀμφιτρύωνʼ, ὃν Ἀλκαῖός ποτε \n ",
        "2":"\n ἔτιχθʼ ὁ Περσέως, πατέρα τόνδʼ Ἡρακλέους; \n ",
        "3":"\n ὃς τάσδε Θήβας ἔσχον, ἔνθʼ ὁ γηγενὴς \n ",
        "4":"\n σπαρτῶν στάχυς ἔβλαστεν, ὧν γένους Ἄρης \n ",
        "5":"\n ἔσωσʼ ἀριθμὸν ὀλίγον, οἳ Κάδμου πόλιν \n ",
        "6":"\n τεκνοῦσι παίδων παισίν. ἔνθεν ἐξέφυ \n ",
        "7":"\n Κρέων Μενοικέως παῖς, ἄναξ τῆσδε χθονός. \n ",
        "8":"\n Κρέων δὲ Μεγάρας τῆσδε γίγνεται πατήρ, \n ",
        "9":"\n ἣν πάντες ὑμεναίοισι Καδμεῖοί ποτε \n ",
        "10":"\n λωτῷ συνηλάλαξαν, ἡνίκʼ εἰς ἐμοὺς \n ",
        "11":"\n δόμους ὁ κλεινὸς Ἡρακλῆς νιν ἤγετο. \n ",
        "12":"\n λιπὼν δὲ Θήβας, οὗ κατῳκίσθην ἐγώ, \n ",
        "13":"\n Μεγάραν τε τήνδε πενθερούς τε παῖς ἐμὸς \n ",
        "14":"\n Ἀργεῖα τείχη καὶ Κυκλωπίαν πόλιν \n ",
        "15":"\n ὠρέξατʼ οἰκεῖν, ἣν ἐγὼ φεύγω κτανὼν \n ",
        "16":"\n Ἠλεκτρύωνα· συμφορὰς δὲ τὰς ἐμὰς \n ",
        "17":"\n ἐξευμαρίζων καὶ πάτραν οἰκεῖν θέλων, \n ",
        "18":"\n καθόδου δίδωσι μισθὸν Εὐρυσθεῖ μέγαν, \n ",
        "19":"\n ἐξημερῶσαι γαῖαν, εἴθʼ Ἥρας ὕπο \n ",
        "20":"\n κέντροις δαμασθεὶς εἴτε τοῦ χρεὼν μέτα. \n ",
        "21":"\n καὶ τοὺς μὲν ἄλλους ἐξεμόχθησεν πόνους, \n ",
        "22":"\n τὸ λοίσθιον δὲ Ταινάρου διὰ στόμα \n ",
        "23":"\n βέβηκʼ ἐς Ἅιδου, τὸν τρισώματον κύνα \n ",
        "24":"\n ἐς φῶς ἀνάξων, ἔνθεν οὐχ ἥκει πάλιν. \n ",
        "25":"\n γέρων δὲ δή τις ἔστι Καδμείων λόγος \n ",
        "26":"\n ὡς ἦν πάρος Δίρκης τις εὐνήτωρ Λύκος \n ",
        "27":"\n τὴν ἑπτάπυργον τήνδε δεσπόζων πόλιν, \n ",
        "28":"\n τὼ λευκοπώλω πρὶν τυραννῆσαι χθονὸς \n ",
        "29":"\n Ἀμφίονʼ ἠδὲ Ζῆθον, ἐκγόνω Διός. \n ",
        "30":"\n οὗ ταὐτὸν ὄνομα παῖς πατρὸς κεκλημένος, \n ",
        "31":"\n Καδμεῖος οὐκ ὤν, ἀλλʼ ἀπʼ Εὐβοίας μολών, \n ",
        "32":"\n κτείνει Κρέοντα καὶ κτανὼν ἄρχει χθονός, \n ",
        "33":"\n στάσει νοσοῦσαν τήνδʼ ἐπεσπεσὼν πόλιν. \n ",
        "34":"\n ἡμῖν δὲ κῆδος ἐς Κρέοντʼ ἀνημμένον \n ",
        "35":"\n κακὸν μέγιστον, ὡς ἔοικε, γίγνεται. \n ",
        "36":"\n τοὐμοῦ γὰρ ὄντος παιδὸς ἐν μυχοῖς χθονὸς \n ",
        "37":"\n ὁ καινὸς οὗτος τῆσδε γῆς ἄρχων Λύκος \n ",
        "38":"\n τοὺς Ἡρακλείους παῖδας ἐξελεῖν θέλει \n ",
        "39":"\n κτανὼν δάμαρτά θʼ , ὡς φόνῳ σβέσῃ φόνον, \n ",
        "40":"\n κἄμʼ — εἴ τι δὴ χρὴ κἄμʼ ἐν ἀνδράσιν λέγειν \n ",
        "41":"\n γέροντʼ ἀχρεῖον — μή ποθʼ οἵδʼ ἠνδρωμένοι \n ",
        "42":"\n μήτρωσιν ἐκπράξωσιν αἵματος δίκην. \n ",
        "43":"\n ἐγὼ δέ — λείπει γάρ με τοῖσδʼ ἐν δώμασιν \n ",
        "44":"\n τροφὸν τέκνων οἰκουρόν, ἡνίκα χθονὸς \n ",
        "45":"\n μέλαιναν ὄρφνην εἰσέβαινε, παῖς ἐμός — \n ",
        "46":"\n σὺν μητρί, τέκνα μὴ θάνωσʼ Ἡρακλέους, \n ",
        "47":"\n βωμὸν καθίζω τόνδε σωτῆρος Διός, \n ",
        "48":"\n ὃν καλλινίκου δορὸς ἄγαλμʼ ἱδρύσατο \n ",
        "49":"\n Μινύας κρατήσας οὑμὸς εὐγενὴς τόκος. \n ",
        "50":"\n πάντων δὲ χρεῖοι τάσδʼ ἕδρας φυλάσσομεν, \n ",
        "51":"\n σίτων ποτῶν ἐσθῆτος, ἀστρώτῳ πέδῳ \n ",
        "52":"\n πλευρὰς τιθέντες· ἐκ γὰρ ἐσφραγισμένοι \n ",
        "53":"\n δόμων καθήμεθʼ ἀπορίᾳ σωτηρίας. \n ",
        "54":"\n φίλων δὲ τοὺς μὲν οὐ σαφεῖς ὁρῶ φίλους, \n ",
        "55":"\n οἳ δʼ ὄντες ὀρθῶς ἀδύνατοι προσωφελεῖν. \n ",
        "56":"\n τοιοῦτον ἀνθρώποισιν ἡ δυσπραξία· \n ",
        "57":"\n ἧς μήποθʼ ὅστις καὶ μέσως εὔνους ἐμοὶ \n ",
        "58":"\n τύχοι, φίλων ἔλεγχον ἀψευδέστατον. \n ",
        "59":"\n ὦ πρέσβυ, Ταφίων ὅς ποτʼ ἐξεῖλες πόλιν \n ",
        "60":"\n στρατηλατήσας κλεινὰ Καδμείων δορός, \n ",
        "61":"\n ὡς οὐδὲν ἀνθρώποισι τῶν θείων σαφές. \n ",
        "62":"\n ἐγὼ γὰρ οὔτʼ ἐς πατέρʼ ἀπηλάθην τύχης, \n ",
        "63":"\n ὃς οὕνεκʼ ὄλβου μέγας ἐκομπάσθη ποτέ, \n ",
        "64":"\n ἔχων τυραννίδʼ, ἧς μακραὶ λόγχαι πέρι \n ",
        "65":"\n πηδῶσʼ ἔρωτι σώματʼ εἰς εὐδαίμονα, \n ",
        "66":"\n ἔχων δὲ τέκνα· κἄμʼ ἔδωκε παιδὶ σῷ \n ",
        "67":"\n ἐπίσημον εὐνὴν Ἡρακλεῖ συνοικίσας. \n ",
        "68":"\n καὶ νῦν ἐκεῖνα μὲν θανόντʼ ἀνέπτατο, \n ",
        "69":"\n ἐγὼ δὲ καὶ σὺ μέλλομεν θνῄσκειν, γέρον, \n ",
        "70":"\n οἵ θʼ Ἡράκλειοι παῖδες, οὓς ὑπὸ πτεροῖς \n ",
        "71":"\n σῴζω νεοσσοὺς ὄρνις ὣς ὑφειμένη. \n ",
        "72":"\n οἳ δʼ εἰς ἔλεγχον ἄλλος ἄλλοθεν πίτνων, \n ",
        "73":"\n Ὦ μῆτερ, αὐδᾷ, ποῖ πατὴρ ἄπεστι γῆς; \n ",
        "74":"\n τί δρᾷ, πόθʼ ἥξει; τῷ νέῳ δʼ ἐσφαλμένοι \n ",
        "75":"\n ζητοῦσι τὸν τεκόντʼ· ἐγὼ δὲ διαφέρω \n ",
        "76":"\n λόγοισι, μυθεύουσα. θαυμάζων δʼ ὅταν \n ",
        "77":"\n πύλαι ψοφῶσι, πᾶς ἀνίστησιν πόδα, \n ",
        "78":"\n ὡς πρὸς πατρῷον προσπεσούμενοι γόνυ. \n ",
        "79":"\n νῦν οὖν τίνʼ ἐλπίδʼ ἢ πέδον σωτηρίας \n ",
        "80":"\n ἐξευμαρίζῃ, πρέσβυ; πρὸς σὲ γὰρ βλέπω. \n ",
        "81":"\n ὡς οὔτε γαίας ὅριʼ ἂν ἐκβαῖμεν λάθρᾳ· \n ",
        "82":"\n φυλακαὶ γὰρ ἡμῶν κρείσσονες κατʼ ἐξόδους· \n ",
        "83":"\n οὔτʼ ἐν φίλοισιν ἐλπίδες σωτηρίας \n ",
        "84":"\n ἔτʼ εἰσὶν ἡμῖν. ἥντινʼ οὖν γνώμην ἔχεις \n ",
        "85":"\n λέγʼ ἐς τὸ κοινόν, μὴ θανεῖν ἕτοιμον ᾖ. \n ",
        "86":"\n ὦ θύγατερ, οὔτοι ῥᾴδιον τὰ τοιάδε \n ",
        "87":"\n φαύλως παραινεῖν, σπουδάσαντʼ ἄνευ πόνου· \n ",
        "88":"\n χρόνον δὲ μηκύνωμεν ὄντες ἀσθενεῖς. \n ",
        "89":"\n λύπης τι προσδεῖς ἢ φιλεῖς οὕτω φάος; \n ",
        "90":"\n καὶ τῷδε χαίρω καὶ φιλῶ τὰς ἐλπίδας. \n ",
        "91":"\n κἀγώ· δοκεῖν δὲ τἀδόκητʼ οὐ χρή, γέρον. \n ",
        "92":"\n ἐν ταῖς ἀναβολαῖς τῶν κακῶν ἔνεστʼ ἄκη. \n ",
        "93":"\n ὁ δʼ ἐν μέσῳ με λυπρὸς ὢν δάκνει χρόνος. \n ",
        "94":"\n ἔτʼ ἂν γένοιτʼ, ὦ θύγατερ, οὔριος δρόμος \n ",
        "95":"\n ἐκ τῶν παρόντων τῶνδʼ ἐμοὶ καὶ σοὶ κακῶν, \n ",
        "96":"\n ἔλθοι τʼ ἔτʼ ἂν παῖς οὑμός, εὐνήτωρ δὲ σός. \n ",
        "97":"\n ἀλλʼ ἡσύχαζε καὶ δακρυρρόους τέκνων \n ",
        "98":"\n πηγὰς ἀφαίρει καὶ παρευκήλει λόγοις, \n ",
        "99":"\n κλέπτουσα μύθοις ἀθλίους κλοπὰς ὅμως. \n ",
        "100":"\n κάμνουσι γάρ τοι καὶ βροτῶν αἱ συμφοραί, \n ",
        "101":"\n καὶ πνεύματʼ ἀνέμων οὐκ ἀεὶ ῥώμην ἔχει· \n ",
        "102":"\n οἵ τʼ εὐτυχοῦντες διὰ τέλους οὐκ εὐτυχεῖς. \n ",
        "103":"\n ἐξίσταται γὰρ πάντʼ ἀπʼ ἀλλήλων δίχα. \n ",
        "104":"\n οὗτος δʼ ἀνὴρ ἄριστος ὅστις ἐλπίσι \n ",
        "105":"\n πέποιθεν αἰεί· τὸ δʼ ἀπορεῖν ἀνδρὸς κακοῦ. \n ",
        "106":"\n ὑπώροφα μέλαθρα καὶ \n γεραιὰ δέμνιʼ, ἀμφὶ βάκτροις \n ",
        "107":"\n ἔρεισμα θέμενος, ἐστάλην \n ",
        "108":"\n ἰηλέμων γόων ἀοι- \n ",
        "109":"\n δὸς ὥστε πολιὸς ὄρνις, \n ",
        "110":"\n ἔπεα μόνον καὶ δόκη- \n ",
        "111":"\n μα νυκτερωπὸν ἐννύχων ὀνείρων, \n ",
        "112":"\n τρομερὰ μέν, ἀλλʼ ὅμως πρόθυμʼ. \n ",
        "113":"\n ὦ τέκεα, τέκεα πατρὸς ἀπάτορʼ, \n ",
        "114":"\n ὦ γεραιὲ σύ τε τάλαινα μᾶ- \n ",
        "115":"\n τερ, ἃ τὸν Ἀίδα δόμοις \n ",
        "116":"\n πόσιν ἀναστενάζεις. \n ",
        "117":"\n μὴ προκάμητε πόδα βαρύ τε \n ",
        "118":"\n κῶλον ὥστε πρὸς πετραῖον \n ",
        "119":"\n λέπας † ζυγηφόρον πῶλον \n ",
        "120":"\n ἀνέντες ὡς βάρος φέρον \n τροχηλάτοιο πώλου †. \n ",
        "121":"\n λαβοῦ χερῶν καὶ πέπλων, \n ",
        "122":"\n ὅτου λέλοιπε ποδὸς ἀμαυρὸν ἴχνος· \n ",
        "123":"\n γέρων γέροντα παρακόμιζʼ, \n ",
        "124":"\n ᾧ ξύνοπλα δόρατα νέα νέῳ \n ",
        "125":"\n τὸ πάρος ἐν ἡλίκων πόνοις \n ",
        "126":"\n ξυνῆν ποτʼ, εὐκλεεστάτας \n ",
        "127":"\n πατρίδος οὐκ ὀνείδη. \n ",
        "128":"\n ἴδετε, πατέρος ὡς γορ- \n ",
        "129":"\n γῶπες αἵδε προσφερεῖς \n ",
        "130":"\n ὀμμάτων αὐγαί, \n ",
        "131":"\n τὸ δὲ κακοτυχὲς οὐ λέλοιπεν ἐκ τέκνων \n ",
        "132":"\n οὐδʼ ἀποίχεται χάρις. \n ",
        "133":"\n Ἑλλὰς ὦ ξυμμάχους \n ",
        "134":"\n οἵους οἵους ὀλέσα- \n ",
        "135":"\n σα τούσδʼ ἀποστερήσῃ. \n ",
        "136":"\n ἀλλʼ εἰσορῶ γὰρ τῆσδε κοίρανον χθονὸς \n ",
        "137":"\n Λύκον περῶντα τῶνδε δωμάτων πέλας. \n ",
        "138":"\n τὸν Ἡράκλειον πατέρα καὶ ξυνάορον, \n ",
        "139":"\n εἰ χρή μʼ, ἐρωτῶ· χρὴ δʼ, ἐπεί γε δεσπότης \n ",
        "140":"\n ὑμῶν καθέστηχʼ, ἱστορεῖν ἃ βούλομαι. \n ",
        "141":"\n τίνʼ ἐς χρόνον ζητεῖτε μηκῦναι βίον; \n ",
        "142":"\n τίνʼ ἐλπίδʼ ἀλκήν τʼ εἰσορᾶτε μὴ θανεῖν; \n ",
        "143":"\n ἢ τὸν παρʼ Ἅιδῃ πατέρα τῶνδε κείμενον \n ",
        "144":"\n πιστεύεθʼ ἥξειν; ὡς ὑπὲρ τὴν ἀξίαν \n ",
        "145":"\n τὸ πένθος αἴρεσθʼ, εἰ θανεῖν ὑμᾶς χρεών, \n ",
        "146":"\n σὺ μὲν καθʼ Ἑλλάδʼ ἐκβαλὼν κόμπους κενούς, \n ",
        "147":"\n ὡς σύγγαμός σοι Ζεὺς τέκ νου τε κ οινεών, \n ",
        "148":"\n σὺ δʼ ὡς ἀρίστου φωτὸς ἐκλήθης δάμαρ. \n ",
        "149":"\n τί δὴ τὸ σεμνὸν σῷ κατείργασται πόσει, \n ",
        "150":"\n ὕδραν ἕλειον εἰ διώλεσε κτανὼν \n ",
        "151":"\n ἢ τὸν Νέμειον θῆρα; ὃν ἐν βρόχοις ἑλὼν \n ",
        "152":"\n βραχίονός φησʼ ἀγχόναισιν ἐξελεῖν. \n ",
        "153":"\n τοῖσδʼ ἐξαγωνίζεσθε; τῶνδʼ ἄρʼ οὕνεκα \n ",
        "154":"\n τοὺς Ἡρακλείους παῖδας οὐ θνῄσκειν χρεών; \n ",
        "155":"\n ὃς ἔσχε δόξαν οὐδὲν ὢν εὐψυχίας \n ",
        "156":"\n θηρῶν ἐν αἰχμῇ, τἄλλα δʼ οὐδὲν ἄλκιμος, \n ",
        "157":"\n ὃς οὔποτʼ ἀσπίδʼ ἔσχε πρὸς λαιᾷ χερὶ \n ",
        "158":"\n οὐδʼ ἦλθε λόγχης ἐγγύς, ἀλλὰ τόξʼ ἔχων, \n ",
        "159":"\n κάκιστον ὅπλον, τῇ φυγῇ πρόχειρος ἦν. \n ",
        "160":"\n ἀνδρὸς δʼ ἔλεγχος οὐχὶ τόξʼ εὐψυχίας, \n ",
        "161":"\n ἀλλʼ ὃς μένων βλέπει τε κἀντιδέρκεται \n ",
        "162":"\n δορὸς ταχεῖαν ἄλοκα τάξιν ἐμβεβώς. \n ",
        "163":"\n ἔχει δὲ τοὐμὸν οὐκ ἀναίδειαν, γέρον, \n ",
        "164":"\n ἀλλʼ εὐλάβειαν· οἶδα γὰρ κατακτανὼν \n ",
        "165":"\n Κρέοντα πατέρα τῆσδε καὶ θρόνους ἔχων. \n ",
        "166":"\n οὔκουν τραφέντων τῶνδε τιμωροὺς ἐμοὺς \n ",
        "167":"\n χρῄζω λιπέσθαι τῶν δεδραμένων δίκην. \n ",
        "168":"\n τῷ τοῦ Διὸς μὲν Ζεὺς ἀμυνέτω μέρει \n ",
        "169":"\n παιδός· τὸ δʼ εἰς ἔμʼ, Ἡράκλεις, ἐμοὶ μέλει \n ",
        "170":"\n λόγοισι τὴν τοῦδʼ ἀμαθίαν ὑπὲρ σέθεν \n ",
        "171":"\n δεῖξαι· κακῶς γάρ σʼ οὐκ ἐατέον κλύειν. \n ",
        "172":"\n πρῶτον μὲν οὖν τἄρρητʼ — ἐν ἀρρήτοισι γὰρ \n ",
        "173":"\n τὴν σὴν νομίζω δειλίαν, Ἡράκλεες — \n ",
        "174":"\n σὺν μάρτυσιν θεοῖς δεῖ μʼ ἀπαλλάξαι σέθεν. \n ",
        "175":"\n Διὸς κεραυνόν τʼ ἠρόμην τέθριππά τε, \n ",
        "176":"\n ἐν οἷς βεβηκὼς τοῖσι γῆς βλαστήμασιν \n ",
        "177":"\n Γίγασι πλευροῖς πτήνʼ ἐναρμόσας βέλη \n ",
        "178":"\n τὸν καλλίνικον μετὰ θεῶν ἐκώμασεν· \n ",
        "179":"\n τετρασκελές θʼ ὕβρισμα, Κενταύρων γένος, \n ",
        "180":"\n Φολόην ἐπελθών, ὦ κάκιστε βασιλέων, \n ",
        "181":"\n ἐροῦ τίνʼ ἄνδρʼ ἄριστον ἐγκρίνειαν ἄν, \n ",
        "182":"\n ἢ οὐ παῖδα τὸν ἐμόν, ὃν σὺ φῂς εἶναι δοκεῖν. \n ",
        "183":"\n Δίρφυν τʼ ἐρωτῶν ἥ σʼ ἔθρεψʼ Ἀβαντίδα \n \n ",
        "184":"\n οὐκ ἄν σʼ ἐπαινέσειεν· οὐ γὰρ ἔσθʼ ὅπου \n ",
        "185":"\n ἐσθλόν τι δράσας μάρτυρʼ ἂν λάβοις πάτραν. \n ",
        "186":"\n τὸ πάνσοφον δʼ εὕρημα, τοξήρη σαγήν, \n ",
        "187":"\n μέμφῃ· κλύων νῦν τἀπʼ ἐμοῦ σοφὸς γενοῦ. \n ",
        "188":"\n ἀνὴρ ὁπλίτης δοῦλός ἐστι τῶν ὅπλων \n ",
        "189":"\n καὶ τοῖσι συνταχθεῖσιν οὖσι μὴ ἀγαθοῖς \n ",
        "190":"\n αὐτὸς τέθνηκε δειλίᾳ τῇ τῶν πέλας, \n ",
        "191":"\n θραύσας τε λόγχην οὐκ ἔχει τῷ σώματι \n ",
        "192":"\n θάνατον ἀμῦναι, μίαν ἔχων ἀλκὴν μόνον· \n ",
        "193":"\n ὅσοι δὲ τόξοις χεῖρʼ ἔχουσιν εὔστοχον, \n ",
        "194":"\n ἓν μὲν τὸ λῷστον, μυρίους οἰστοὺς ἀφεὶς \n ",
        "195":"\n ἄλλοις τὸ σῶμα ῥύεται μὴ κατθανεῖν, \n ",
        "196":"\n ἑκὰς δʼ ἀφεστὼς πολεμίους ἀμύνεται \n ",
        "197":"\n τυφλοῖς ὁρῶντας οὐτάσας τοξεύμασιν \n ",
        "198":"\n τὸ σῶμά τʼ οὐ δίδωσι τοῖς ἐναντίοις, \n ",
        "199":"\n ἐν εὐφυλάκτῳ δʼ ἐστί· τοῦτο δʼ ἐν μάχῃ \n ",
        "200":"\n σοφὸν μάλιστα, δρῶντα πολεμίους κακῶς \n ",
        "201":"\n σῴζειν τὸ σῶμα, μὴ ʼκ τύχης ὡρμισμένον. \n ",
        "202":"\n λόγοι μὲν οἵδε τοῖσι σοῖς ἐναντίαν \n ",
        "203":"\n γνώμην ἔχουσι τῶν καθεστώτων πέρι. \n ",
        "204":"\n παῖδας δὲ δὴ τί τούσδʼ ἀποκτεῖναι θέλεις; \n ",
        "205":"\n τί σʼ οἵδʼ ἔδρασαν; ἕν τί σʼ ἡγοῦμαι σοφόν, \n ",
        "206":"\n εἰ τῶν ἀρίστων τἄκγονʼ αὐτὸς ὢν κακὸς \n ",
        "207":"\n δέδοικας. ἀλλὰ τοῦθʼ ὅμως ἡμῖν βαρύ, \n ",
        "208":"\n εἰ δειλίας σῆς κατθανούμεθʼ εἵνεκα, \n ",
        "209":"\n ὃ χρῆν σʼ ὑφʼ ἡμῶν τῶν ἀμεινόνων παθεῖν, \n ",
        "210":"\n εἰ Ζεὺς δικαίας εἶχεν εἰς ἡμᾶς φρένας. \n ",
        "211":"\n εἰ δʼ οὖν ἔχειν γῆς σκῆπτρα τῆσδʼ αὐτὸς θέλεις, \n ",
        "212":"\n ἔασον ἡμᾶς φυγάδας ἐξελθεῖν χθονός· \n ",
        "213":"\n βίᾳ δὲ δράσῃς μηδέν, ἢ πείσῃ βίαν, \n ",
        "214":"\n ὅταν θεοῦ σοι πνεῦμα μεταβαλὸν τύχῃ. \n φεῦ· \n ",
        "215":"\n ὦ γαῖα Κάδμου· καὶ γὰρ ἐς σὲ ἀφίξομαι \n ",
        "216":"\n λόγους ὀνειδιστῆρας ἐνδατούμενος· \n ",
        "217":"\n τοιαῦτʼ ἀμύνεθʼ Ἡρακλεῖ τέκνοισί τε; \n ",
        "218":"\n ὃς εἷς Μινύαισι πᾶσι διὰ μάχης μολὼν \n ",
        "219":"\n Θήβαις ἔθηκεν ὄμμʼ ἐλεύθερον βλέπειν. \n ",
        "220":"\n οὐδʼ Ἑλλάδʼ ᾔνεσʼ — οὐδʼ ἀνέξομαί ποτε \n ",
        "221":"\n σιγῶν — κακίστην λαμβάνων ἐς παῖδʼ ἐμόν, \n ",
        "222":"\n ἣν χρῆν νεοσσοῖς τοῖσδε πῦρ λόγχας ὅπλα \n ",
        "223":"\n φέρουσαν ἐλθεῖν, ποντίων καθαρμάτων \n ",
        "224":"\n χέρσου τʼ ἀμοιβάς — ὧν ἐμόχθησας χάριν. \n ",
        "225":"\n τὰ δʼ, ὦ τέκνʼ, ὑμῖν οὔτε Θηβαίων πόλις \n ",
        "226":"\n οὔθʼ Ἑλλὰς ἀρκεῖ· πρὸς δʼ ἔμʼ ἀσθενῆ φίλον \n ",
        "227":"\n δεδόρκατʼ, οὐδὲν ὄντα πλὴν γλώσσης ψόφον. \n ",
        "228":"\n ῥώμη γὰρ ἐκλέλοιπεν ἣν πρὶν εἴχομεν, \n ",
        "229":"\n γήρᾳ δὲ τρομερὰ γυῖα κἀμαυρὸν σθένος. \n ",
        "230":"\n εἰ δʼ ἦ νέος τε κἄτι σώματος κρατῶν, \n ",
        "231":"\n λαβὼν ἂν ἔγχος τοῦδε τοὺς ξανθοὺς πλόκους \n ",
        "232":"\n καθῃμάτωσʼ ἄν, ὥστʼ Ἀτλαντικῶν πέραν \n ",
        "233":"\n φεύγειν ὅρων ἂν δειλίᾳ τοὐμὸν δόρυ. \n ",
        "234":"\n ἆρʼ οὐκ ἀφορμὰς τοῖς λόγοισιν ἁγαθοὶ \n ",
        "235":"\n θνητῶν ἔχουσι, κἂν βραδύς τις ᾖ λέγειν; \n ",
        "236":"\n σὺ μὲν λέγʼ ἡμᾶς οἷς πεπύργωσαι λόγοις, \n ",
        "237":"\n ἐγὼ δὲ δράσω σʼ ἀντὶ τῶν λόγων κακῶς. \n ",
        "238":"\n ἄγʼ, οἳ μὲν Ἑλικῶνʼ, οἳ δὲ Παρνασοῦ πτυχὰς \n ",
        "239":"\n τέμνειν ἄνωχθʼ ἐλθόντες ὑλουργοὺς δρυὸς \n ",
        "240":"\n κορμούς· ἐπειδὰν δʼ ἐσκομισθῶσιν πόλει, \n ",
        "241":"\n βωμὸν πέριξ νήσαντες ἀμφήρη ξύλα \n ",
        "242":"\n ἐμπίμπρατʼ αὐτῶν καὶ πυροῦτε σώματα \n ",
        "243":"\n πάντων, ἵνʼ εἰδῶσʼ οὕνεκʼ οὐχ ὁ κατθανὼν \n ",
        "244":"\n κρατεῖ χθονὸς τῆσδʼ, ἀλλʼ ἐγὼ τὰ νῦν τάδε. \n ",
        "245":"\n ὑμεῖς δέ, πρέσβεις, ταῖς ἐμαῖς ἐναντίοι \n ",
        "246":"\n γνώμαισιν ὄντες, οὐ μόνον στενάξετε \n ",
        "247":"\n τοὺς Ἡρακλείους παῖδας, ἀλλὰ καὶ δόμου \n ",
        "248":"\n τύχας, ὅταν πάσχῃ τι, μεμνήσεσθε δὲ \n ",
        "249":"\n δοῦλοι γεγῶτες τῆς ἐμῆς τυραννίδος. \n ",
        "250":"\n — ὦ γῆς λοχεύμαθʼ, οὓς Ἄρης σπείρει ποτὲ \n ",
        "251":"\n λάβρον δράκοντος ἐξερημώσας γένυν, \n ",
        "252":"\n οὐ σκῆπτρα, χειρὸς δεξιᾶς ἐρείσματα, \n ",
        "253":"\n ἀρεῖτε καὶ τοῦδʼ ἀνδρὸς ἀνόσιον κάρα \n ",
        "254":"\n καθαιματώσεθʼ, ὅστις οὐ Καδμεῖος ὢν \n ",
        "255":"\n ἄρχει κάκιστος τῶν νέων ἔπηλυς ὤν; \n ",
        "256":"\n ἀλλʼ οὐκ ἐμοῦ γε δεσπόσεις χαίρων ποτέ. \n ",
        "257":"\n — οὐδʼ ἁπόνησα πόλλʼ ἐγὼ καμὼν χερὶ \n ",
        "258":"\n ἕξεις. ἀπέρρων δʼ ἔνθεν ἦλθες ἐνθάδε, \n ",
        "259":"\n ὕβριζʼ. ἐμοῦ γὰρ ζῶντος οὐ κτενεῖς ποτε \n ",
        "260":"\n τοὺς Ἡρακλείους παῖδας. οὐ τοσόνδε γῆς \n ",
        "261":"\n ἔνερθʼ ἐκεῖνος κρύπτεται λιπὼν τέκνα. \n ",
        "262":"\n — ἐπεὶ σὺ μὲν γῆν τήνδε διολέσας ἔχεις, \n ",
        "263":"\n ὃ δʼ ὠφελήσας ἀξίων οὐ τυγχάνει. \n ",
        "264":"\n — κἄπειτα πράσσω πόλλʼ ἐγώ, φίλους ἐμοὺς \n ",
        "265":"\n θανόντας εὖ δρῶν, οὗ φίλων μάλιστα δεῖ; \n ",
        "266":"\n — ὦ δεξιὰ χείρ, ὡς ποθεῖς λαβεῖν δόρυ, \n ",
        "267":"\n ἐν δʼ ἀσθενείᾳ τὸν πόθον διώλεσας. \n ",
        "268":"\n ἐπεί σʼ ἔπαυσʼ ἂν δοῦλον ἐννέποντά με \n ",
        "269":"\n καὶ τάσδε Θήβας εὐκλεῶς ᾠκήσαμεν. \n ",
        "270":"\n ἐν αἷς σὺ χαίρεις· οὐ γὰρ εὖ φρονεῖ πόλις \n ",
        "271":"\n στάσει νοσοῦσα καὶ κακοῖς βουλεύμασιν. \n ",
        "272":"\n οὐ γάρ ποτʼ ἂν σὲ δεσπότην ἐκτήσατο. \n ",
        "273":"\n γέροντες, αἰνῶ· τῶν φίλων γὰρ οὕνεκα \n ",
        "274":"\n ὀργὰς δικαίας τοὺς φίλους ἔχειν χρεών· \n ",
        "275":"\n ἡμῶν δʼ ἕκατι δεσπόταις θυμούμενοι \n ",
        "276":"\n πάθητε μηδέν. τῆς δʼ ἐμῆς, Ἀμφιτρύων, \n ",
        "277":"\n γνώμης ἄκουσον, ἤν τί σοι δοκῶ λέγειν. \n ",
        "278":"\n ἐγὼ φιλῶ μὲν τέκνα· πῶς γὰρ οὐ φιλῶ \n ",
        "279":"\n ἅτικτον, ἁμόχθησα; καὶ τὸ κατθανεῖν \n ",
        "280":"\n δεινὸν νομίζω· τῷ δʼ ἀναγκαίῳ τρόπῳ \n ",
        "281":"\n ὃς ἀντιτείνει σκαιὸν ἡγοῦμαι βροτόν. \n ",
        "282":"\n ἡμᾶς δʼ, ἐπειδὴ δεῖ θανεῖν, θνῄσκειν χρεὼν \n ",
        "283":"\n μὴ πυρὶ καταξανθέντας, ἐχθροῖσιν γέλων \n ",
        "284":"\n διδόντας, οὑμοὶ τοῦ θανεῖν μεῖζον κακόν. \n ",
        "285":"\n ὀφείλομεν γὰρ πολλὰ δώμασιν καλά· \n ",
        "286":"\n σὲ μὲν δόκησις ἔλαβεν εὐκλεὴς δορός, \n ",
        "287":"\n ὥστʼ οὐκ ἀνεκτὸν δειλίας θανεῖν σʼ ὕπο· \n ",
        "288":"\n οὑμὸς δʼ ἀμαρτύρητος εὐκλεὴς πόσις, \n ",
        "289":"\n ὡς τούσδε παῖδας οὐκ ἂν ἐκσῶσαι θέλοι \n ",
        "290":"\n δόξαν κακὴν λαβόντας· οἱ γὰρ εὐγενεῖς \n ",
        "291":"\n κάμνουσι τοῖς αἰσχροῖσι τῶν τέκνων ὕπερ, \n ",
        "292":"\n ἐμοί τε μίμημʼ ἀνδρὸς οὐκ ἀπωστέον. \n ",
        "293":"\n σκέψαι δὲ τὴν σὴν ἐλπίδʼ ᾗ λογίζομαι· \n ",
        "294":"\n ἥξειν νομίζεις παῖδα σὸν γαίας ὕπο; \n ",
        "295":"\n καὶ τίς θανόντων ἦλθεν ἐξ Ἅιδου πάλιν; \n ",
        "296":"\n ἀλλʼ ὡς λόγοισι τόνδε μαλθάξαιμεν ἄν; \n ",
        "297":"\n ἥκιστα· φεύγειν σκαιὸν ἄνδρʼ ἐχθρὸν χρεών, \n ",
        "298":"\n σοφοῖσι δʼ εἴκειν καὶ τεθραμμένοις καλῶς· \n ",
        "299":"\n ῥᾷον γὰρ αἰδοῦς ὑπολαβὼν φίλʼ ἂν τέμοις. \n ",
        "300":"\n ἤδη δʼ ἐσῆλθέ μʼ εἰ παραιτησαίμεθα \n ",
        "301":"\n φυγὰς τέκνων τῶνδʼ· ἀλλὰ καὶ τόδʼ ἄθλιον, \n ",
        "302":"\n πενίᾳ σὺν οἰκτρᾷ περιβαλεῖν σωτηρίαν· \n ",
        "303":"\n ὡς τὰ ξένων πρόσωπα φεύγουσιν φίλοις \n ",
        "304":"\n ἓν ἦμαρ ἡδὺ βλέμμʼ ἔχειν φασὶν μόνον. \n ",
        "305":"\n τόλμα μεθʼ ἡμῶν θάνατον, ὃς μένει σʼ ὅμως. \n ",
        "306":"\n προκαλούμεθʼ εὐγένειαν, ὦ γέρον, σέθεν· \n ",
        "307":"\n τὰς τῶν θεῶν γὰρ ὅστις ἐκμοχθεῖ τύχας, \n ",
        "308":"\n πρόθυμός ἐστιν, ἡ προθυμία δʼ ἄφρων· \n ",
        "309":"\n ὃ χρὴ γὰρ οὐδεὶς μὴ χρεὼν θήσει ποτέ. \n ",
        "310":"\n εἰ μὲν σθενόντων τῶν ἐμῶν βραχιόνων \n ",
        "311":"\n ἦν τίς σʼ ὑβρίζων, ῥᾳδίως ἐπαύσατʼ ἄν· \n ",
        "312":"\n νῦν δʼ οὐδέν ἐσμεν. σὸν δὲ τοὐντεῦθεν σκοπεῖν \n ",
        "313":"\n ὅπως διώσῃ τὰς τύχας, Ἀμφιτρύων. \n ",
        "314":"\n οὔτοι τὸ δειλὸν οὐδὲ τοῦ βίου πόθος \n ",
        "315":"\n θανεῖν ἐρύκει μʼ, ἀλλὰ παιδὶ βούλομαι \n ",
        "316":"\n σῷσαι τέκνʼ· ἄλλως δʼ ἀδυνάτων ἔοικʼ ἐρᾶν. \n ",
        "317":"\n ἰδοὺ πάρεστιν ἥδε φασγάνῳ δέρη \n ",
        "318":"\n κεντεῖν φονεύειν, ἱέναι πέτρας ἄπο. \n ",
        "319":"\n μίαν δὲ νῷν δὸς χάριν, ἄναξ, ἱκνούμεθα· \n ",
        "320":"\n κτεῖνόν με καὶ τήνδʼ ἀθλίαν παίδων πάρος, \n ",
        "321":"\n ὡς μὴ τέκνʼ εἰσίδωμεν, ἀνόσιον θέαν, \n ",
        "322":"\n ψυχορραγοῦντα καὶ καλοῦντα μητέρα \n ",
        "323":"\n πατρός τε πατέρα. τἄλλα δʼ, εἰ πρόθυμος εἶ, \n ",
        "324":"\n πρᾶσσʼ· οὐ γὰρ ἀλκὴν ἔχομεν ὥστε μὴ θανεῖν. \n ",
        "325":"\n κἀγώ σʼ ἱκνοῦμαι χάριτι προσθεῖναι χάριν, \n ",
        "326":"\n \n ἡμῖν ἵνʼ ἀμφοῖν εἷς ὑπουργήσῃς διπλᾶ· \n ",
        "327":"\n κόσμον πάρες μοι παισὶ προσθεῖναι νεκρῶν, \n ",
        "328":"\n δόμους ἀνοίξας — νῦν γὰρ ἐκκεκλῄμεθα — \n ",
        "329":"\n ὡς ἀλλὰ ταῦτά γʼ ἀπολάχωσʼ οἴκων πατρός. \n ",
        "330":"\n ἔσται τάδʼ· οἴγειν κλῇθρα προσπόλοις λέγω. \n ",
        "331":"\n κοσμεῖσθʼ ἔσω μολόντες· οὐ φθονῶ πέπλων. \n ",
        "332":"\n ὅταν δὲ κόσμον περιβάλησθε σώμασιν, \n ",
        "333":"\n ἥξω πρὸς ὑμᾶς νερτέρᾳ δώσων χθονί. \n ",
        "334":"\n ὦ τέκνʼ, ὁμαρτεῖτʼ ἀθλίῳ μητρὸς ποδὶ \n ",
        "335":"\n πατρῷον ἐς μέλαθρον, οὗ τῆς οὐσίας \n ",
        "336":"\n ἄλλοι κρατοῦσι, τὸ δʼ ὄνομʼ ἔσθʼ ἡμῶν ἔτι. \n ",
        "337":"\n ὦ Ζεῦ, μάτην ἄρʼ ὁμόγαμόν σʼ ἐκτησάμην, \n ",
        "338":"\n μάτην δὲ παιδὸς κοινεῶνʼ ἐκλῄζομεν· \n ",
        "339":"\n σὺ δʼ ἦσθʼ ἄρʼ ἥσσων ἢ ʼδόκεις εἶναι φίλος. \n ",
        "340":"\n ἀρετῇ σε νικῶ θνητὸς ὢν θεὸν μέγαν· \n ",
        "341":"\n παῖδας γὰρ οὐ προύδωκα τοὺς Ἡρακλέους. \n ",
        "342":"\n σὺ δʼ ἐς μὲν εὐνὰς κρύφιος ἠπίστω μολεῖν, \n ",
        "343":"\n τἀλλότρια λέκτρα δόντος οὐδενὸς λαβών, \n ",
        "344":"\n σῴζειν δὲ τοὺς σοὺς οὐκ ἐπίστασαι φίλους. \n ",
        "345":"\n ἀμαθής τις εἶ θεός, ἢ δίκαιος οὐκ ἔφυς. \n ",
        "346":"\n αἲ Λίνον μὲν ἐπʼ εὐτυχεῖ \n ",
        "347":"\n μολπᾷ Φοῖβος ἰαχεῖ \n ",
        "348":"\n τὸν κάλλει φθιτόν, κιθάραν \n ",
        "349":"\n ἐλαύνων πλήκτρῳ χρυσέῳ· \n ",
        "350":"\n ἐγὼ δὲ τὸν γᾶς ἐνέρων τʼ \n ",
        "351":"\n ἐς ὄρφναν μολόντα, παῖδʼ \n εἴτε Διός νιν εἴπω, \n ",
        "352":"\n εἴτʼ Ἀμφιτρύωνος ἶνιν, \n ",
        "353":"\n ὑμνῆσαι στεφάνωμα μό- \n ",
        "354":"\n χθων διʼ εὐλογίας θέλω. \n ",
        "355":"\n γενναίων δʼ ἀρεταὶ πόνων \n ",
        "356":"\n τοῖς θανοῦσιν ἄγαλμα. \n ",
        "357":"\n πρῶτον μὲν Διὸς ἄλσος \n ",
        "358":"\n ἠρήμωσε λέοντος, \n ",
        "359":"\n πυρσῷ δʼ ἀμφεκαλύφθη \n ",
        "360":"\n ξανθὸν κρᾶτʼ ἐπινωτίσας \n ",
        "361":"\n δεινῷ χάσματι θηρός· \n ",
        "362":"\n τάν τʼ ὀρεινόμον ἀγρίων \n ",
        "363":"\n Κενταύρων ποτὲ γένναν \n ",
        "364":"\n ἔστρωσεν τόξοις φονίοις, \n ",
        "365":"\n ἐναίρων πτανοῖς βέλεσιν. \n ",
        "366":"\n ξύνοιδε Πηνειὸς ὁ καλ- \n ",
        "367":"\n λιδίνας μακραί τʼ ἄρου- \n \n ραι πεδίων ἄκαρποι \n ",
        "368":"\n καὶ Πηλιάδες θεράπναι \n ",
        "369":"\n σύγχορτοί τʼ Ὀμόλας ἔναυ- \n ",
        "370":"\n λοι, πεύκαισιν ὅθεν χέρας \n ",
        "371":"\n πληροῦντες χθόνα Θεσσαλῶν \n ",
        "372":"\n ἱππείαις ἐδάμαζον· \n ",
        "373":"\n τάν τε χρυσοκάρανον \n ",
        "374":"\n δόρκαν ποικιλόνωτον \n ",
        "375":"\n συλήτειραν ἀγρωστᾶν \n ",
        "376":"\n κτείνας, θηροφόνον θεὰν \n ",
        "377":"\n Οἰνωᾶτιν ἀγάλλει· \n ",
        "378":"\n τεθρίππων τʼ ἐπέβα \n ",
        "379":"\n καὶ ψαλίοις ἐδάμασε πώλους \n ",
        "380":"\n Διομήδεος, αἳ φονίαισι φάτναις ἀχάλινʼ ἐθόα- \n ",
        "381":"\n ζον κάθαιμα σῖτα γένυσι, \n ",
        "382":"\n χαρμοναῖσιν ἀνδροβρῶσι \n ",
        "383":"\n δυστράπεζοι· πέραν δʼ \n ",
        "384":"\n ἀργυρορρύτων Ἕβρου \n ",
        "385":"\n διεπέρασεν ὄχθων, \n ",
        "386":"\n Μυκηναίῳ πονῶν τυράννῳ. \n ",
        "387":"\n ἄν τε Πηλιάδʼ ἀκτὰν \n ",
        "388":"\n Ἀναύρου παρὰ πηγὰς \n ",
        "389":"\n Κύκνον ξεινοδαΐκταν \n ",
        "390":"\n τόξοις ὤλεσεν, Ἀμφαναί- \n ",
        "391":"\n ας οἰκήτορʼ ἄμεικτον· \n ",
        "392":"\n ὑμνῳδούς τε κόρας \n ",
        "393":"\n ἤλυθεν ἑσπέριον ἐς αὐλάν, \n ",
        "394":"\n χρυσέων πετάλων ἄπο μηλοφόρον χερὶ καρπὸν ἀμέρ- \n ",
        "395":"\n ξων, δράκοντα πυρσόνωτον, \n ",
        "396":"\n ὅς σφʼ ἄπλατον ἀμφελικτὸς \n ",
        "397":"\n ἕλικʼ ἐφρούρει, κτανών· \n ",
        "398":"\n ποντίας θʼ ἁλὸς μυχοὺς \n ",
        "399":"\n εἰσέβαινε, θνατοῖς \n ",
        "400":"\n γαλανείας τιθεὶς ἐρετμοῖς· \n ",
        "401":"\n οὐρανοῦ θʼ ὑπὸ μέσσαν \n ",
        "402":"\n ἐλαύνει χέρας ἕδραν, \n ",
        "403":"\n Ἄτλαντος δόμον ἐλθών, \n ",
        "404":"\n ἀστρωπούς τε κατέσχεν οἴ- \n ",
        "405":"\n κους εὐανορίᾳ θεῶν· \n ",
        "406":"\n τὸν ἱππευτάν τʼ Ἀμαζό- \n ",
        "407":"\n νων στρατὸν Μαιῶτιν ἀμφὶ \n ",
        "408":"\n πολυπόταμον ἔβα διʼ Ἄ- \n ξεινον οἶδμα λίμνας, \n ",
        "409":"\n τίνʼ οὐκ ἀφʼ Ἑλλανίας \n ",
        "410":"\n ἄγορον ἁλίσας φίλων, \n ",
        "411":"\n † κόρας Ἀρείας πέπλων \n ",
        "412":"\n χρυσεόστολον φάρος, † \n ",
        "413":"\n ζωστῆρος ὀλεθρίους ἄγρας. \n ",
        "414":"\n τὰ κλεινὰ δʼ Ἑλλὰς ἔλαβε βαρ- \n ",
        "415":"\n βάρου κόρας λάφυρα, καὶ \n ",
        "416":"\n σῴζεται Μυκήναις. \n ",
        "417":"\n τάν τε μυριόκρανον \n ",
        "418":"\n πολύφονον κύνα Λέρνας \n ",
        "419":"\n ὕδραν ἐξεπύρωσεν, \n ",
        "420":"\n βέλεσί τʼ ἀμφέβαλʼ ἰόν , \n ",
        "421":"\n τὸν τρισώματον οἷσιν ἔ- \n ",
        "422":"\n κτα βοτῆρʼ Ἐρυθείας. \n ",
        "423":"\n δρόμων τʼ ἄλλων ἀγάλματʼ \n ",
        "424":"\n εὐτυχῆ διῆλθε· τόν τε \n ",
        "425":"\n πολυδάκρυον ἔπλευσʼ ἐς Ἅι- \n δαν, πόνων τελευτάν, \n ",
        "426":"\n ἵνʼ ἐκπεραίνει τάλας \n ",
        "427":"\n βίοτον, οὐδʼ ἔβα πάλιν. \n ",
        "428":"\n στέγαι δʼ ἔρημοι φίλων, \n ",
        "429":"\n τὰν δʼ ἀνόστιμον τέκνων \n ",
        "430":"\n Χάρωνος ἐπιμένει πλάτα \n ",
        "431":"\n βίου κέλευθον ἄθεον ἄδι- \n ",
        "432":"\n κον· ἐς δὲ σὰς χέρας βλέπει \n ",
        "433":"\n δώματʼ οὐ παρόντος. \n ",
        "434":"\n εἰ δʼ ἐγὼ σθένος ἥβων \n ",
        "435":"\n δόρυ τʼ ἔπαλλον ἐν αἰχμᾷ, \n ",
        "436":"\n Καδμείων τε σύνηβοι, \n ",
        "437":"\n τέκεσιν ἂν προπαρέσταν \n ",
        "438":"\n ἀλκᾷ· νῦν δʼ ἀπολείπομαι \n ",
        "439":"\n τᾶς εὐδαίμονος ἥβας. \n ",
        "440":"\n ἀλλʼ ἐσορῶ γὰρ τούσδε φθιμένων \n ",
        "441":"\n ἔνδυτʼ ἔχοντας, τοὺς τοῦ μεγάλου \n ",
        "442":"\n δή ποτε παῖδας τὸ πρὶν Ἡρακλέους, \n ",
        "443":"\n ἄλοχόν τε φίλην ὑπὸ σειραίοις \n ",
        "444":"\n ποσὶν ἕλκουσαν τέκνα, καὶ γεραιὸν \n ",
        "445":"\n πατέρʼ Ἡρακλέους. δύστηνος ἐγώ, \n ",
        "446":"\n δακρύων ὡς οὐ δύναμαι κατέχειν \n ",
        "447":"\n γραίας ὄσσων ἔτι πηγάς. \n ",
        "448":"\n εἶἑν· τίς ἱερεύς, τίς σφαγεὺς τῶν δυσπότμων \n ",
        "449":"\n \n ἢ τῆς ταλαίνης τῆς ἐμῆς ψυχῆς φονεύς; \n \n ",
        "450":"\n ἕτοιμʼ ἄγειν τὰ θύματʼ εἰς Ἅιδου τάδε. \n ",
        "451":"\n ὦ τέκνʼ, ἀγόμεθα ζεῦγος οὐ καλὸν νεκρῶν, \n ",
        "452":"\n ὁμοῦ γέροντες καὶ νέοι καὶ μητέρες. \n ",
        "453":"\n ὦ μοῖρα δυστάλαινʼ ἐμή τε καὶ τέκνων \n ",
        "454":"\n τῶνδʼ, οὓς πανύστατʼ ὄμμασιν προσδέρκομαι \n \n ",
        "455":"\n ἔτεκον μὲν ὑμᾶς, πολεμίοις δʼ ἐθρεψάμην \n ",
        "456":"\n ὕβρισμα κἀπίχαρμα καὶ διαφθοράν. \n φεῦ· \n ",
        "457":"\n ἦ πολύ με δόξης ἐξέπαισαν ἐλπίδες, \n ",
        "458":"\n ἣν πατρὸς ὑμῶν ἐκ λόγων ποτʼ ἤλπισα. \n ",
        "459":"\n σοὶ μὲν γὰρ Ἄργος ἔνεμʼ ὁ κατθανὼν πατήρ, \n ",
        "460":"\n Εὐρυσθέως δʼ ἔμελλες οἰκήσειν δόμους \n ",
        "461":"\n τῆς καλλικάρπου κράτος ἔχων Πελασγίας, \n ",
        "462":"\n στολήν τε θηρὸς ἀμφέβαλλε σῷ κάρᾳ \n ",
        "463":"\n λέοντος, ᾗπερ αὐτὸς ἐξωπλίζετο· \n ",
        "464":"\n σὺ δʼ ἦσθα Θηβῶν τῶν φιλαρμάτων ἄναξ, \n ",
        "465":"\n ἔγκληρα πεδία τἀμὰ γῆς κεκτημένος, \n ",
        "466":"\n ὡς ἐξέπειθες τὸν κατασπείραντά σε· \n ",
        "467":"\n ἐς δεξιάν τε σὴν ἀλεξητήριον \n ",
        "468":"\n ξύλον καθίει δαίδαλον, ψευδῆ δόσιν. \n ",
        "469":"\n σοὶ δʼ ἣν ἔπερσε τοῖς ἑκηβόλοις ποτὲ \n ",
        "470":"\n τόξοισι δώσειν Οἰχαλίαν ὑπέσχετο. \n ",
        "471":"\n τρεῖς δʼ ὄντας ὑμᾶς τριπτύχοις τυραννίσι \n ",
        "472":"\n πατὴρ ἐπύργου, μέγα φρονῶν εὐανδρίᾳ· \n ",
        "473":"\n ἐγὼ δὲ νύμφας ἠκροθινιαζόμην, \n ",
        "474":"\n κήδη συνάψουσʼ, ἔκ τʼ Ἀθηναίων χθονὸς \n ",
        "475":"\n Σπάρτης τε Θηβῶν θʼ, ὡς ἀνημμένοι κάλῳς \n ",
        "476":"\n πρυμνησίοισι βίον ἔχοιτʼ εὐδαίμονα. \n ",
        "477":"\n καὶ ταῦτα φροῦδα· μεταβαλοῦσα δʼ ἡ τύχη \n ",
        "478":"\n νύμφας μὲν ὑμῖν Κῆρας ἀντέδωκʼ ἔχειν, \n ",
        "479":"\n ἐμοὶ δὲ δάκρυα λουτρά — δύστηνος φρενῶν. \n ",
        "480":"\n πατὴρ δὲ πατρὸς ἑστιᾷ γάμους ὅδε, \n ",
        "481":"\n Ἅιδην νομίζων πενθερόν, κῆδος πατρός. \n ",
        "482":"\n ὤμοι, τίνʼ ὑμῶν πρῶτον ἢ τίνʼ ὕστατον \n ",
        "483":"\n πρὸς στέρνα θῶμαι; τῷ προσαρμόσω στόμα; \n ",
        "484":"\n τίνος λάβωμαι; πῶς ἂν ὡς ξουθόπτερος \n ",
        "485":"\n μέλισσα συνενέγκαιμʼ ἂν ἐκ πάντων γόους, \n ",
        "486":"\n ἐς ἓν δʼ ἐνεγκοῦσʼ ἀθρόον ἀποδοίην δάκρυ; \n ",
        "487":"\n ὦ φίλτατʼ, εἴ τις φθόγγος εἰσακούεται \n ",
        "488":"\n θνητῶν παρʼ Ἅιδῃ, σοὶ τάδʼ, Ἡράκλεις, λέγω· \n ",
        "489":"\n θνῄσκει πατὴρ σὸς καὶ τέκνʼ, ὄλλυμαι δʼ ἐγώ, \n ",
        "490":"\n ἣ πρὶν μακαρία διὰ σʼ ἐκλῃζόμην βροτοῖς. \n ",
        "491":"\n ἄρηξον, ἐλθέ· καὶ σκιὰ φάνηθί μοι· \n ",
        "492":"\n ἅλις γὰρ ἐλθὼν κἂν ὄναρ γένοιο σύ· \n ",
        "493":"\n κακοὶ γάρ εἰσιν οἳ τέκνα κτείνουσι σά. \n ",
        "494":"\n σὺ μὲν τὰ νέρθεν εὐτρεπῆ ποιοῦ, γύναι· \n ",
        "495":"\n ἐγὼ δὲ σέ, ὦ Ζεῦ, χεῖρʼ ἐς οὐρανὸν δικὼν \n ",
        "496":"\n αὐδῶ, τέκνοισιν εἴ τι τοισίδʼ ὠφελεῖν \n ",
        "497":"\n μέλλεις, ἀμύνειν, ὡς τάχʼ οὐδὲν ἀρκέσεις. \n ",
        "498":"\n καίτοι κέκλησαι πολλάκις· μάτην πονῶ· \n ",
        "499":"\n θανεῖν γάρ, ὡς ἔοικʼ, ἀναγκαίως ἔχει. \n ",
        "500":"\n ἀλλʼ, ὦ γέροντες, μικρὰ μὲν τὰ τοῦ βίου, \n ",
        "501":"\n τοῦτον δʼ ὅπως ἥδιστα διαπεράσετε, \n ",
        "502":"\n ἐξ ἡμέρας ἐς νύκτα μὴ λυπούμενοι. \n ",
        "503":"\n ὡς ἐλπίδας μὲν ὁ χρόνος οὐκ ἐπίσταται \n ",
        "504":"\n σῴζειν, τὸ δʼ αὑτοῦ σπουδάσας διέπτατο. \n ",
        "505":"\n ὁρᾶτʼ ἔμʼ ὅσπερ ἦ περίβλεπτος βροτοῖς \n ",
        "506":"\n ὀνομαστὰ πράσσων, καί μʼ ἀφείλεθʼ ἡ τύχη \n ",
        "507":"\n ὥσπερ πτερὸν πρὸς αἰθέρʼ ἡμέρᾳ μιᾷ. \n ",
        "508":"\n ὁ δʼ ὄλβος ὁ μέγας ἥ τε δόξʼ οὐκ οἶδʼ ὅτῳ \n ",
        "509":"\n βέβαιός ἐστι. χαίρετʼ· ἄνδρα γὰρ φίλον \n ",
        "510":"\n πανύστατον νῦν, ἥλικες, δεδόρκατε. \n ",
        "511":"\n ἔα· \n ὦ πρέσβυ, λεύσσω τἀμὰ φίλτατʼ· ἢ τί φῶ; \n ",
        "512":"\n οὐκ οἶδα, θύγατερ· ἀφασία δὲ κἄμʼ ἔχει. \n ",
        "513":"\n ὅδʼ ἐστὶν ὃν γῆς νέρθεν εἰσηκούομεν, \n ",
        "514":"\n εἰ μή γʼ ὄνειρον ἐν φάει τι λεύσσομεν. \n ",
        "515":"\n τί φημί; ποῖʼ ὄνειρα κηραίνουσʼ ὁρῶ; \n ",
        "516":"\n οὐκ ἔσθʼ ὅδʼ ἄλλος ἀντὶ σοῦ παιδός, γέρον. \n ",
        "517":"\n δεῦρʼ, ὦ τέκνʼ, ἐκκρίμνασθε πατρῴων πέπλων, \n ",
        "518":"\n ἴτʼ ἐγκονεῖτε, μὴ μεθῆτʼ, ἐπεὶ Διὸς \n ",
        "519":"\n σωτῆρος ὑμῖν οὐδέν ἐσθʼ ὅδʼ ὕστερος. \n ",
        "520":"\n ὦ χαῖρε, μέλαθρον πρόπυλά θʼ ἑστίας ἐμῆς, \n ",
        "521":"\n ὡς ἄσμενός σʼ ἐσεῖδον ἐς φάος μολών. \n ",
        "522":"\n ἔα· τί χρῆμα; τέκνʼ ὁρῶ πρὸ δωμάτων \n ",
        "523":"\n στολμοῖσι νεκρῶν κρᾶτας ἐξεστεμμένα, \n ",
        "524":"\n ὄχλῳ τʼ ἐν ἀνδρῶν τὴν ἐμὴν ξυνάορον, \n ",
        "525":"\n πατέρα τε δακρύοντα — συμφορὰς τίνας; \n ",
        "526":"\n φέρʼ ἐκπύθωμαι τῶνδε πλησίον σταθείς· \n ",
        "527":"\n γύναι, τί καινὸν ἦλθε δώμασιν χρέος; \n ",
        "528":"\n ὦ φίλτατʼ ἀνδρῶν \n \n ὦ φάος μολὼν πατρί \n \n ",
        "529":"\n ἥκεις, ἐσώθης εἰς ἀκμὴν ἐλθὼν φίλοις; \n ",
        "530":"\n τί φῄς; τίνʼ ἐς ταραγμὸν ἥκομεν, πάτερ; \n ",
        "531":"\n διολλύμεσθα· σὺ δέ, γέρον, σύγγνωθί μοι, \n ",
        "532":"\n εἰ πρόσθεν ἥρπασʼ ἃ σὲ λέγειν πρὸς τόνδʼ ἐχρῆν· \n ",
        "533":"\n τὸ θῆλυ γάρ πως μᾶλλον οἰκτρὸν ἀρσένων, \n ",
        "534":"\n καὶ τἄμʼ ἔθνῃσκε τέκνʼ, ἀπωλλύμην δʼ ἐγώ. \n ",
        "535":"\n Ἄπολλον, οἵοις φροιμίοις ἄρχῃ λόγου. \n ",
        "536":"\n τεθνᾶσʼ ἀδελφοὶ καὶ πατὴρ οὑμὸς γέρων. \n ",
        "537":"\n πῶς φῄς; τί δράσας ἢ δορὸς ποίου τυχών; \n ",
        "538":"\n Λύκος σφʼ ὁ καινὸς γῆς ἄναξ διώλεσεν. \n ",
        "539":"\n ὅπλοις ἀπαντῶν ἢ νοσησάσης χθονός; \n ",
        "540":"\n στάσει· τὸ Κάδμου δʼ ἑπτάπυλον ἔχει κράτος. \n ",
        "541":"\n τί δῆτα πρὸς σὲ καὶ γέροντʼ ἦλθεν φόβος; \n ",
        "542":"\n κτείνειν ἔμελλε πατέρα κἀμὲ καὶ τέκνα. \n ",
        "543":"\n τί φῄς; τί ταρβῶν ὀρφάνευμʼ ἐμῶν τέκνων; \n ",
        "544":"\n μή ποτε Κρέοντος θάνατον ἐκτεισαίατο. \n ",
        "545":"\n κόσμος δὲ παίδων τίς ὅδε νερτέροις πρέπων; \n ",
        "546":"\n θανάτου τάδʼ ἤδη περιβόλαιʼ ἀνήμμεθα. \n ",
        "547":"\n καὶ πρὸς βίαν ἐθνῄσκετʼ; ὦ τλήμων ἐγώ. \n ",
        "548":"\n φίλων γʼ ἔρημοι· σὲ δὲ θανόντʼ ἠκούομεν. \n ",
        "549":"\n πόθεν δʼ ἐς ὑμᾶς ἥδʼ ἐσῆλθʼ ἀθυμία; \n ",
        "550":"\n Εὐρυσθέως κήρυκες ἤγγελλον τάδε. \n ",
        "551":"\n τί δʼ ἐξελείπετʼ οἶκον ἑστίαν τʼ ἐμήν; \n ",
        "552":"\n βίᾳ, πατὴρ μὲν ἐκπεσὼν στρωτοῦ λέχους \n \n ",
        "553":"\n κοὐκ ἔσχεν αἰδῶ τὸν γέροντʼ ἀτιμάσαι; \n ",
        "554":"\n αἰδώς γʼ ἀποικεῖ τῆσδε τῆς θεοῦ πρόσω. \n ",
        "555":"\n οὕτω δʼ ἀπόντες ἐσπανίζομεν φίλων; \n ",
        "556":"\n φίλοι γάρ εἰσιν ἀνδρὶ δυστυχεῖ τίνες; \n ",
        "557":"\n μάχας δὲ Μινυῶν ἃς ἔτλην ἀπέπτυσαν; \n ",
        "558":"\n ἄφιλον, ἵνʼ αὖθίς σοι λέγω, τὸ δυστυχές. \n ",
        "559":"\n οὐ ῥίψεθʼ Ἅιδου τάσδε περιβολὰς κόμης \n ",
        "560":"\n καὶ φῶς ἀναβλέψεσθε, τοῦ κάτω σκότου \n ",
        "561":"\n φίλας ἀμοιβὰς ὄμμασιν δεδορκότες; \n ",
        "562":"\n ἐγὼ δέ — νῦν γὰρ τῆς ἐμῆς ἔργον χερός — \n ",
        "563":"\n πρῶτον μὲν εἶμι καὶ κατασκάψω δόμους \n ",
        "564":"\n καινῶν τυράννων, κρᾶτα δʼ ἀνόσιον τεμὼν \n ",
        "565":"\n ῥίψω κυνῶν ἕλκημα· Καδμείων δʼ ὅσους \n ",
        "566":"\n κακοὺς ἐφηῦρον εὖ παθόντας ἐξ ἐμοῦ, \n ",
        "567":"\n τῷ καλλινίκῳ τῷδʼ ὅπλῳ χειρώσομαι· \n ",
        "568":"\n τοὺς δὲ πτερωτοῖς διαφορῶν τοξεύμασι \n ",
        "569":"\n νεκρῶν ἅπαντʼ Ἰσμηνὸν ἐμπλήσω φόνου, \n ",
        "570":"\n Δίρκης τε νᾶμα λευκὸν αἱμαχθήσεται. \n ",
        "571":"\n τῷ γάρ μʼ ἀμύνειν μᾶλλον ἢ δάμαρτι χρὴ \n ",
        "572":"\n καὶ παισὶ καὶ γέροντι; χαιρόντων\n πόνοι· \n ",
        "573":"\n μάτην γὰρ αὐτοὺς τῶνδε μᾶλλον ἤνυσα. \n ",
        "574":"\n καὶ δεῖ μʼ ὑπὲρ τῶνδʼ, εἴπερ οἵδʼ ὑπὲρ πατρός, \n ",
        "575":"\n θνῄσκειν ἀμύνοντʼ· ἢ τί φήσομεν καλὸν \n ",
        "576":"\n ὕδρᾳ μὲν ἐλθεῖν ἐς μάχην λέοντί τε \n ",
        "577":"\n Εὐρυσθέως πομπαῖσι, τῶν δʼ ἐμῶν τέκνων \n ",
        "578":"\n οὐκ ἐκπονήσω θάνατον; οὐκ ἄρʼ Ἡρακλῆς \n ",
        "579":"\n ὁ καλλίνικος ὡς πάροιθε λέξομαι. \n ",
        "580":"\n δίκαια τοὺς τεκόντας ὠφελεῖν τέκνα, \n ",
        "581":"\n πατέρα τε πρέσβυν τήν τε κοινωνὸν γάμων. \n ",
        "582":"\n πρὸς σοῦ μέν, ὦ παῖ, τοῖς φίλοις τʼ εἶναι\n φίλον \n ",
        "583":"\n τά τʼ ἐχθρὰ μισεῖν· ἀλλὰ μὴ ʼπείγου λίαν. \n ",
        "584":"\n τί δʼ ἐστὶ τῶνδε θᾶσσον ἢ χρεών, πάτερ; \n ",
        "585":"\n πολλοὺς πένητας, ὀλβίους δὲ τῷ λόγῳ \n ",
        "586":"\n δοκοῦντας εἶναι συμμάχους ἄναξ ἔχει, \n ",
        "587":"\n οἳ στάσιν ἔθηκαν καὶ διώλεσαν πόλιν \n ",
        "588":"\n ἐφʼ ἁρπαγαῖσι τῶν πέλας, τὰ δʼ ἐν δόμοις \n ",
        "589":"\n δαπάναισι φροῦδα διαφυγόνθʼ ὑπʼ ἀργίας. \n ",
        "590":"\n ὤφθης ἐσελθὼν πόλιν· ἐπεὶ δʼ ὤφθης, ὅρα \n ",
        "591":"\n ἐχθροὺς ἀθροίσας μὴ παρὰ γνώμην πέσῃς. \n ",
        "592":"\n μέλει μὲν οὐδὲν εἴ με πᾶσʼ εἶδεν πόλις· \n ",
        "593":"\n ὄρνιν δʼ ἰδών τινʼ οὐκ ἐν αἰσίοις ἕδραις, \n ",
        "594":"\n ἔγνων πόνον τινʼ ἐς δόμους πεπτωκότα· \n ",
        "595":"\n ὥστʼ ἐκ προνοίας κρύφιος εἰσῆλθον χθόνα. \n ",
        "596":"\n καλῶς· παρελθὼν νῦν πρόσειπέ θʼ ἑστίαν \n ",
        "597":"\n καὶ δὸς πατρῴοις δώμασιν σὸν ὄμμʼ ἰδεῖν. \n ",
        "598":"\n ἥξει γὰρ αὐτὸς σὴν δάμαρτα καὶ τέκνα \n ",
        "599":"\n ἕλξων φονεύσων κἄμʼ ἐπισφάξων ἄναξ· \n ",
        "600":"\n μένοντι δʼ αὐτοῦ πάντα σοι γενήσεται \n ",
        "601":"\n τῇ τʼ ἀσφαλείᾳ κερδανεῖς· πόλιν δὲ σὴν \n ",
        "602":"\n μὴ πρὶν ταράξῃς πρὶν τόδʼ εὖ θέσθαι, τέκνον. \n ",
        "603":"\n δράσω τάδʼ· εὖ γὰρ εἶπας· εἶμʼ ἔσω δόμων. \n ",
        "604":"\n χρόνῳ δʼ ἀνελθὼν ἐξ ἀνηλίων μυχῶν \n ",
        "605":"\n Ἅιδου Κόρης τʼ ἔνερθεν, οὐκ ἀτιμάσω \n ",
        "606":"\n θεοὺς προσειπεῖν πρῶτα τοὺς κατὰ στέγας. \n ",
        "607":"\n ἦλθες γὰρ ὄντως δώματʼ εἰς Ἅιδου, τέκνον; \n ",
        "608":"\n καὶ θῆρά γʼ ἐς φῶς τὸν τρίκρανον ἤγαγον. \n ",
        "609":"\n μάχῃ κρατήσας ἢ θεᾶς δωρήμασιν; \n ",
        "610":"\n μάχῃ· τὰ μυστῶν δʼ ὄργιʼ εὐτύχησʼ ἰδών. \n ",
        "611":"\n ἦ καὶ κατʼ οἴκους ἐστὶν Εὐρυσθέως ὁ θήρ; \n ",
        "612":"\n Χθονίας νιν ἄλσος Ἑρμιών τʼ ἔχει πόλις. \n ",
        "613":"\n οὐδʼ οἶδεν Εὐρυσθεύς σε γῆς ἥκοντʼ ἄνω; \n ",
        "614":"\n οὐκ οἶδʼ· ἵνʼ ἐλθὼν τἀνθάδʼ εἰδείην πάρος. \n ",
        "615":"\n χρόνον δὲ πῶς τοσοῦτον ἦσθʼ ὑπὸ χθονί; \n ",
        "616":"\n Θησέα κομίζων ἐχρόνισʼ ἐξ Ἅιδου, πάτερ. \n ",
        "617":"\n καὶ ποῦ ʼστιν; ἢ γῆς πατρίδος οἴχεται πέδον; \n ",
        "618":"\n βέβηκʼ Ἀθήνας νέρθεν ἄσμενος φυγών. \n ",
        "619":"\n ἀλλʼ εἶʼ, ὁμαρτεῖτʼ, ὦ τέκνʼ, ἐς δόμους πατρί· \n ",
        "620":"\n καλλίονές τἄρʼ εἴσοδοι τῶν ἐξόδων \n ",
        "621":"\n πάρεισιν ὑμῖν. ἀλλὰ θάρσος ἴσχετε \n ",
        "622":"\n καὶ νάματʼ ὄσσων μηκέτʼ ἐξανίετε· \n ",
        "623":"\n σύ τʼ, ὦ γύναι μοι, σύλλογον ψυχῆς λαβὲ \n ",
        "624":"\n τρόμου τε παῦσαι, καὶ μέθεσθʼ ἐμῶν πέπλων· \n ",
        "625":"\n οὐ γὰρ πτερωτὸς οὐδὲ φευξείω φίλους. \n ",
        "626":"\n ἆ, \n οἵδʼ οὐκ ἀφιᾶσʼ, ἀλλʼ ἀνάπτονται πέπλων \n ",
        "627":"\n τοσῷδε μᾶλλον· ὧδʼ ἔβητʼ ἐπὶ ξυροῦ; \n ",
        "628":"\n ἄξω λαβών γε τούσδʼ ἐφολκίδας χεροῖν, \n ",
        "629":"\n ναῦς δʼ ὣς ἐφέλξω· καὶ γὰρ οὐκ ἀναίνομαι \n ",
        "630":"\n θεράπευμα τέκνων. πάντα τἀνθρώπων ἴσα· \n ",
        "631":"\n φιλοῦσι παῖδας οἵ τʼ ἀμείνονες βροτῶν \n ",
        "632":"\n οἵ τʼ οὐδὲν ὄντες· χρήμασιν δὲ διάφοροι· \n ",
        "633":"\n ἔχουσιν, οἳ δʼ οὔ· πᾶν δὲ φιλότεκνον γένος. \n ",
        "634":"\n ἁ νεότας μοι φίλον αἰ- \n ",
        "635":"\n εί· τὸ δὲ γῆρας ἄχθος \n ",
        "636":"\n βαρύτερον Αἴτνας σκοπέλων \n ",
        "637":"\n ἐπὶ κρατὶ κεῖται, βλεφάρων \n ",
        "638":"\n σκοτεινὸν φάος ἐπικαλύψαν. \n ",
        "639":"\n μή μοι μήτʼ Ἀσιήτιδος \n ",
        "640":"\n τυραννίδος ὄλβος εἴη, \n ",
        "641":"\n μὴ χρυσοῦ δώματα πλήρη \n ",
        "642":"\n τᾶς ἥβας ἀντιλαβεῖν, \n ",
        "643":"\n ἃ καλλίστα μὲν ἐν ὄλβῳ, \n ",
        "644":"\n καλλίστα δʼ ἐν πενίᾳ. \n ",
        "645":"\n τὸ δὲ λυγρὸν φόνιόν τε γῆ- \n ",
        "646":"\n ρας μισῶ· κατὰ κυμάτων δʼ \n ",
        "647":"\n ἔρροι, μηδέ ποτʼ ὤφελεν \n ",
        "648":"\n θνατῶν δώματα καὶ πόλεις \n ",
        "649":"\n ἐλθεῖν, ἀλλὰ κατʼ αἰθέρʼ αἰ- \n ",
        "650":"\n εὶ πτεροῖσι φορείσθω. \n ",
        "651":"\n εἰ δὲ θεοῖς ἦν ξύνεσις \n ",
        "652":"\n καὶ σοφία κατʼ ἄνδρας, \n ",
        "653":"\n δίδυμον ἂν ἥβαν ἔφερον \n ",
        "654":"\n φανερὸν χαρακτῆρʼ ἀρετᾶς \n ",
        "655":"\n ὅσοισιν μέτα, κατθανόντες τʼ \n ",
        "656":"\n εἰς αὐγὰς πάλιν ἁλίου \n ",
        "657":"\n δισσοὺς ἂν ἔβαν διαύλους, \n ",
        "658":"\n ἁ δυσγένεια δʼ ἁπλοῦν ἂν \n ",
        "659":"\n εἶχεν ζόας βίοτον, \n ",
        "660":"\n καὶ τῷδʼ ἦν τούς τε κακοὺς ἂν \n ",
        "661":"\n γνῶναι καὶ τοὺς ἀγαθούς, \n ",
        "662":"\n ἴσον ἅτʼ ἐν νεφέλαισιν ἄ- \n ",
        "663":"\n στρων ναύταις ἀριθμὸς πέλει. \n ",
        "664":"\n νῦν δʼ οὐδεὶς ὅρος ἐκ θεῶν \n ",
        "665":"\n χρηστοῖς οὐδὲ κακοῖς σαφής, \n ",
        "666":"\n ἀλλʼ εἱλισσόμενός τις αἰ- \n ",
        "667":"\n ὼν πλοῦτον μόνον αὔξει. \n ",
        "668":"\n οὐ παύσομαι τὰς Χάριτας \n ",
        "669":"\n Μούσαις συγκαταμειγνύς, \n ",
        "670":"\n ἁδίσταν συζυγίαν. \n ",
        "671":"\n μὴ ζῴην μετʼ ἀμουσίας, \n ",
        "672":"\n αἰεὶ δʼ ἐν στεφάνοισιν εἴ- \n ",
        "673":"\n ην· ἔτι τοι γέρων ἀοι- \n ",
        "674":"\n δὸς κελαδεῖ Μναμοσύναν· \n ",
        "675":"\n ἔτι τὰν Ἡρακλέους \n ",
        "676":"\n καλλίνικον ἀείδω \n ",
        "677":"\n παρά τε Βρόμιον οἰνοδόταν \n ",
        "678":"\n παρά τε χέλυος ἑπτατόνου \n ",
        "679":"\n μολπὰν καὶ Λίβυν αὐλόν· \n ",
        "680":"\n οὔπω καταπαύσομεν \n ",
        "681":"\n Μούσας, αἵ μʼ ἐχόρευσαν. \n ",
        "682":"\n παιᾶνα μὲν Δηλιάδες \n ",
        "683":"\n ὑμνοῦσʼ ἀμφὶ πύλας τὸν \n ",
        "684":"\n Λατοῦς εὔπαιδα γόνον \n ",
        "685":"\n εἱλίσσουσαι καλλίχορον· \n ",
        "686":"\n παιᾶνας δʼ ἐπὶ σοῖς μελά- \n ",
        "687":"\n θροις κύκνος ὣς γέρων ἀοι- \n ",
        "688":"\n δὸς πολιᾶν ἐκ γενύων \n ",
        "689":"\n κελαδήσω· τὸ γὰρ εὖ \n ",
        "690":"\n τοῖς ὕμνοισιν ὑπάρχει· \n ",
        "691":"\n Διὸς ὁ παῖς· τᾶς δʼ εὐγενίας \n ",
        "692":"\n πλέον ὑπερβάλλων ἀρετᾷ \n \n ",
        "693":"\n μοχθήσας τὸν ἄκυμον \n ",
        "694":"\n θῆκεν βίοτον βροτοῖς \n ",
        "695":"\n πέρσας δείματα θηρῶν. \n ",
        "696":"\n ἐς καιρὸν οἴκων Ἀμφιτρύων ἔξω περᾷ· \n ",
        "697":"\n χρόνος γὰρ ἤδη δαρὸς ἐξ ὅτου πέπλοις \n ",
        "698":"\n κοσμεῖσθε σῶμα καὶ νεκρῶν ἀγάλμασιν. \n ",
        "699":"\n ἀλλʼ εἶα, παῖδας καὶ δάμαρθʼ Ἡρακλέους \n ",
        "700":"\n ἔξω κέλευε τῶνδε φαίνεσθαι δόμων, \n ",
        "701":"\n ἐφʼ οἷς ὑπέστητʼ αὐτεπάγγελτοι θανεῖν. \n ",
        "702":"\n ἄναξ, διώκεις μʼ ἀθλίως πεπραγότα \n ",
        "703":"\n ὕβριν θʼ ὑβρίζεις ἐπὶ θανοῦσι τοῖς ἐμοῖς· \n ",
        "704":"\n ἃ χρῆν σε μετρίως, κεἰ κρατεῖς, σπουδὴν ἔχειν. \n ",
        "705":"\n ἐπεὶ δʼ ἀνάγκην προστίθης ἡμῖν θανεῖν, \n ",
        "706":"\n στέργειν ἀνάγκη· δραστέον δʼ ἃ σοὶ δοκεῖ. \n ",
        "707":"\n ποῦ δῆτα Μεγάρα; ποῦ τέκνʼ Ἀλκμήνης γόνου; \n ",
        "708":"\n δοκῶ μὲν αὐτήν, ὡς θύραθεν εἰκάσαι — \n ",
        "709":"\n τί χρῆμα δόξης; τοῦ δʼ ἔχεις τεκμήριον; \n ",
        "710":"\n ἱκέτιν πρὸς ἁγνοῖς Ἑστίας θάσσειν βάθροις \n \n ",
        "711":"\n ἀνόνητά γʼ ἱκετεύουσαν ἐκσῷσαι βίον. \n ",
        "712":"\n καὶ τὸν θανόντα γʼ ἀνακαλεῖν μάτην πόσιν. \n ",
        "713":"\n ὃ δʼ οὐ πάρεστιν οὐδὲ μὴ μόλῃ ποτέ. \n ",
        "714":"\n οὔκ, εἴ γε μή τις θεῶν ἀναστήσειέ νιν. \n ",
        "715":"\n χώρει πρὸς αὐτὴν κἀκκόμιζε δωμάτων. \n ",
        "716":"\n μέτοχος ἂν εἴην τοῦ φόνου δράσας τόδε. \n ",
        "717":"\n ἡμεῖς, ἐπειδὴ σοὶ τόδʼ ἔστʼ ἐνθύμιον, \n ",
        "718":"\n οἱ δειμάτων ἔξωθεν ἐκπορεύσομεν \n ",
        "719":"\n σὺν μητρὶ παῖδας. δεῦρʼ ἕπεσθε, πρόσπολοι, \n ",
        "720":"\n ὡς ἂν σχολὴν λύσωμεν ἄσμενοι πόνων. \n ",
        "721":"\n σὺ δʼ οὖν ἴθʼ, ἔρχῃ δʼ οἷ χρεών· τὰ δʼ ἄλλʼ ἴσως \n ",
        "722":"\n ἄλλῳ μελήσει. προσδόκα δὲ δρῶν κακῶς \n ",
        "723":"\n κακόν τι πράξειν. ὦ γέροντες, ἐς καλὸν \n ",
        "724":"\n στείχει, βρόχοισι δʼ ἀρκύων γενήσεται \n ",
        "725":"\n ξιφηφόροισι, τοὺς πέλας δοκῶν κτενεῖν \n ",
        "726":"\n ὁ παγκάκιστος. εἶμι δʼ, ὡς ἴδω νεκρὸν \n ",
        "727":"\n πίπτοντʼ· ἔχει γὰρ ἡδονὰς θνῄσκων ἀνὴρ \n ",
        "728":"\n ἐχθρὸς τίνων τε τῶν δεδραμένων δίκην. \n ",
        "729":"\n μεταβολὰ κακῶν· μέγας ὁ πρόσθʼ ἄναξ \n ",
        "730":"\n πάλιν ὑποστρέφει βίοτον ἐξ Ἅιδα. \n ",
        "731":"\n ἰώ· \n δίκα καὶ θεῶν παλίρρους πότμος. \n ",
        "732":"\n ἦλθες χρόνῳ μὲν οὗ δίκην δώσεις θανών, \n ",
        "733":"\n ὕβρεις ὑβρίζων εἰς ἀμείνονας σέθεν. \n ",
        "734":"\n χαρμοναὶ δακρύων ἔδοσαν ἐκβολάς· \n ",
        "735":"\n πάλιν ἔμολεν — \n ",
        "736":"\n ἃ πάρος οὔποτε διὰ φρενὸς ἤλπισʼ ἂν \n ",
        "737":"\n παθεῖν — γᾶς ἄναξ. \n ",
        "738":"\n ἀλλʼ, ὦ γεραιοί, καὶ τὰ δωμάτων ἔσω \n ",
        "739":"\n σκοπῶμεν, εἰ πράσσει τις ὡς ἐγὼ θέλω. \n ",
        "740":"\n ἰώ μοί μοι. \n ",
        "741":"\n τόδε κατάρχεται μέλος ἐμοὶ κλύειν \n ",
        "742":"\n φίλιον ἐν δόμοις· θάνατος οὐ πόρσω. \n ",
        "743":">\n βοᾷ \n φόνου φροίμιον στενάζων ἄναξ. \n ",
        "744":"\n ὦ πᾶσα Κάδμου γαῖʼ, ἀπόλλυμαι δόλῳ. \n ",
        "745":"\n καὶ γὰρ διώλλυς· ἀντίποινα δʼ ἐκτίνων \n ",
        "746":"\n τόλμα, διδούς γε τῶν δεδραμένων δίκην. \n ",
        "747":"\n τίς ὁ θεοὺς ἀνομίᾳ χραίνων, θνητὸς ὤν, \n \n ἄφρονα λόγον \n ",
        "748":"\n οὐρανίων μακάρων κατέβαλʼ, ὡς ἄρʼ οὐ \n ",
        "749":"\n σθένουσιν θεοί; \n ",
        "750":"\n — γέροντες, οὐκέτʼ ἔστι δυσσεβὴς ἀνήρ. \n ",
        "751":"\n — σιγᾷ μέλαθρα· πρὸς χοροὺς τραπώμεθα. \n ",
        "752":"\n — φίλοι γὰρ εὐτυχοῦσιν οὓς ἐγὼ θέλω. \n ",
        "753":"\n χοροὶ χοροὶ \n ",
        "754":"\n καὶ θαλίαι μέλουσι Θή- \n ",
        "755":"\n βας ἱερὸν κατʼ ἄστυ. \n \n μεταλλαγαὶ γὰρ δακρύων, \n ",
        "756":"\n μεταλλαγαὶ συντυχίας \n ",
        "757":"\n \n νέας ἔτεκον ἀοιδάς. \n ",
        "758":"\n βέβακʼ ἄναξ ὁ καινός, ὁ δὲ παλαίτερος \n ",
        "759":"\n κρατεῖ, λιμένα λιπών γε τὸν Ἀχερόντιον. \n ",
        "760":"\n δοκημάτων \n ἐκτὸς ἦλθεν ἐλπίς. \n ",
        "761":"\n θεοὶ θεοὶ \n τῶν ἀδίκων μέλουσι καὶ \n ",
        "762":"\n τῶν ὁσίων ἐπᾴειν. \n ",
        "763":"\n ὁ χρυσὸς ἅ τʼ εὐτυχία \n ",
        "764":"\n φρενῶν βροτοὺς ἐξάγεται, \n ",
        "765":"\n δύνασιν ἄδικον ἐφέλκων. \n ",
        "766":"\n Χρόνου γὰρ οὔτις τὸ πάλιν εἰσορᾶν ἔτλα· \n ",
        "767":"\n νόμον παρέμενος, ἀνομίᾳ χάριν διδοὺς \n ",
        "768":"\n ἔθραυσεν ὄλ- \n ",
        "769":"\n βου κελαινὸν ἅρμα. \n ",
        "770":"\n Ἰσμήνʼ ὦ στεφαναφόρει, \n ",
        "771":"\n ξεσταί θʼ ἑπταπύλου πόλεως \n ",
        "772":"\n ἀναχορεύσατʼ ἀγυιαί, \n ",
        "773":"\n Δίρκα θʼ ἁ καλλιρρέεθρος, \n ",
        "774":"\n σύν τʼ Ἀσωπιάδες κόραι, \n ",
        "775":"\n πατρὸς ὕδωρ βᾶτε λιποῦσαι συναοιδοί, \n ",
        "776":"\n Νύμφαι, τὸν Ἡρακλέους \n ",
        "777":"\n καλλίνικον ἀγῶνα. \n ",
        "778":"\n Πυθίου δενδρῶτι πέτρα \n ",
        "779":"\n Μουσῶν θʼ Ἑλικωνιάδων \n δώματʼ, ὤ, \n ",
        "780":"\n ἥξετʼ εὐγαθεῖ κελάδῳ \n ",
        "781":"\n ἐμὰν πόλιν, ἐμὰ τείχη, \n ",
        "782":"\n Σπαρτῶν ἵνα γένος ἔφανε \n ",
        "783":"\n χαλκασπίδων λόχος, ὃς γᾶν \n ",
        "784":"\n τέκνων τέκνοις μεταμείβει, \n ",
        "785":"\n Θήβαις ἱερὸν φῶς. \n ",
        "786":"\n ὦ λέκτρων δύο συγγενεῖς \n ",
        "787":"\n εὐναί, θνατογενοῦς τε καὶ \n ",
        "788":"\n Διός, ὃς ἦλθεν ἐς εὐνὰν \n ",
        "789":"\n Νύμφας τᾶς Περσηίδος· ὡς \n ",
        "790":"\n πιστόν μοι τὸ παλαιὸν ἤ- \n ",
        "791":"\n δη λέχος, ὦ Ζεῦ, σὸν ἐπʼ οὐκ ἐλπίδι φάνθη, \n ",
        "792":"\n λαμπρὰν δʼ ἔδειξʼ ὁ χρόνος \n ",
        "793":"\n τὰν Ἡρακλέος ἀλκάν· \n ",
        "794":"\n γᾶς ὃς ἐξέβα θαλάμων \n ",
        "795":"\n Πλούτωνος δῶμα λιπὼν \n νέρτερον. \n ",
        "796":"\n κρείσσων μοι τύραννος ἔφυς \n ",
        "797":"\n ἢ δυσγένειʼ ἀνάκτων, \n ",
        "798":"\n ἃ νῦν ἐσορᾶν ἔφανε \n ",
        "799":"\n ξιφηφόρων ἐς ἀγώνων \n ",
        "800":"\n ἅμιλλαν, εἰ τὸ δίκαιον \n ",
        "801":"\n θεοῖς ἔτʼ ἀρέσκει. \n ",
        "802":"\n — ἔα ἔα· \n ",
        "803":"\n ἆρʼ ἐς τὸν αὐτὸν πίτυλον ἥκομεν φόβου, \n ",
        "804":"\n γέροντες, οἷον φάσμʼ ὑπὲρ δόμων ὁρῶ; \n ",
        "805":"\n — φυγῇ φυγῇ \n ",
        "806":"\n νωθὲς πέδαιρε κῶλον, ἐκποδὼν ἔλα. \n ",
        "807":"\n — ὦναξ Παιάν, \n ",
        "808":"\n ἀπότροπος γένοιό μοι πημάτων. \n ",
        "809":"\n θαρσεῖτε Νυκτὸς τήνδʼ ὁρῶντες ἔκγονον \n ",
        "810":"\n Λύσσαν, γέροντες, κἀμὲ τὴν θεῶν λάτριν \n ",
        "811":"\n Ἶριν· πόλει γὰρ οὐδὲν ἥκομεν βλάβος, \n ",
        "812":"\n ἑνὸς δʼ ἐπʼ ἀνδρὸς σῶμα συστρατεύομεν, \n ",
        "813":"\n ὅν φασιν εἶναι Ζηνὸς Ἀλκμήνης τʼ ἄπο. \n ",
        "814":"\n πρὶν μὲν γὰρ ἄθλους ἐκτελευτῆσαι πικρούς, \n ",
        "815":"\n τὸ χρή νιν ἐξέσῳζεν, οὐδʼ εἴα πατὴρ \n ",
        "816":"\n Ζεύς νιν κακῶς δρᾶν οὔτʼ ἔμʼ οὔθʼ Ἥραν ποτέ· \n ",
        "817":"\n ἐπεὶ δὲ μόχθους διεπέρασʼ Εὐρυσθέως, \n ",
        "818":"\n Ἥρα προσάψαι καινὸν αἷμʼ αὐτῷ θέλει \n ",
        "819":"\n παῖδας κατακτείναντι, συνθέλω δʼ ἐγώ. \n ",
        "820":"\n ἀλλʼ εἶʼ, ἄτεγκτον συλλαβοῦσα καρδίαν, \n ",
        "821":"\n Νυκτὸς κελαινῆς ἀνυμέναιε παρθένε, \n ",
        "822":"\n μανίας τʼ ἐπʼ ἀνδρὶ τῷδε καὶ παιδοκτόνους \n ",
        "823":"\n φρενῶν ταραγμοὺς καὶ ποδῶν σκιρτήματα \n ",
        "824":"\n ἔλαυνε, κίνει, φόνιον ἐξίει κάλων, \n ",
        "825":"\n ὡς ἂν πορεύσας διʼ Ἀχερούσιον πόρον \n ",
        "826":"\n τὸν καλλίπαιδα στέφανον αὐθέντῃ φόνῳ \n ",
        "827":"\n γνῷ μὲν τὸν Ἥρας οἷός ἐστʼ αὐτῷ χόλος, \n ",
        "828":"\n μάθῃ δὲ τὸν ἐμόν· ἢ θεοὶ μὲν οὐδαμοῦ, \n ",
        "829":"\n τὰ θνητὰ δʼ ἔσται μεγάλα, μὴ δόντος δίκην. \n ",
        "830":"\n ἐξ εὐγενοῦς μὲν πατρὸς ἔκ τε μητέρος \n ",
        "831":"\n πέφυκα, Νυκτὸς Οὐρανοῦ τʼ ἀφʼ αἵματος· \n ",
        "832":"\n † τιμάς τʼ ἔχω τάσδʼ οὐκ ἀγασθῆναι φίλοις † \n ",
        "833":"\n οὐδʼ ἥδομαι φοιτῶσʼ ἐπʼ ἀνθρώπων φίλους, \n ",
        "834":"\n παραινέσαι δέ, πρὶν σφαλεῖσαν εἰσιδεῖν, \n ",
        "835":"\n Ἥρᾳ θέλω σοί τʼ, ἢν πίθησθʼ ἐμοῖς λόγοις. \n ",
        "836":"\n ἀνὴρ ὅδʼ οὐκ ἄσημος οὔτʼ ἐπὶ χθονὶ \n ",
        "837":"\n οὔτʼ ἐν θεοῖσιν, οὗ σύ μʼ ἐσπέμπεις δόμους· \n ",
        "838":"\n ἄβατον δὲ χώραν καὶ θάλασσαν ἀγρίαν \n ",
        "839":"\n ἐξημερώσας, θεῶν ἀνέστησεν μόνος \n ",
        "840":"\n τιμὰς πιτνούσας ἀνοσίων ἀνδρῶν ὕπο· \n ",
        "841":"\n \n σοί τʼ οὐ παραινῶ μεγάλα βούλεσθαι κακά. \n ",
        "842":"\n μὴ σὺ νουθέτει τά θʼ Ἥρας κἀμὰ μηχανήματα. \n ",
        "843":"\n ἐς τὸ λῷον ἐμβιβάζω σʼ ἴχνος ἀντὶ τοῦ κακοῦ. \n ",
        "844":"\n οὐχὶ σωφρονεῖν γʼ ἔπεμψε δεῦρό σʼ ἡ Διὸς δάμαρ. \n ",
        "845":"\n Ἥλιον μαρτυρόμεσθα δρῶσʼ ἃ δρᾶν οὐ βούλομαι. \n ",
        "846":"\n εἰ δὲ δή μʼ Ἥρᾳ θʼ ὑπουργεῖν σοί τʼ ἀναγκαίως ἔχει \n ",
        "847":"\n τάχος ἐπιρροίβδην θʼ ὁμαρτεῖν ὡς κυνηγέτῃ κύνας, \n ",
        "848":"\n εἶμί γʼ· οὔτε πόντος οὕτως κύμασιν στένων λάβρως \n ",
        "849":"\n οὔτε γῆς σεισμὸς κεραυνοῦ τʼ οἶστρος ὠδῖνας πνέων, \n ",
        "850":"\n οἷʼ ἐγὼ στάδια δραμοῦμαι στέρνον εἰς Ἡρακλέους· \n ",
        "851":"\n καὶ καταρρήξω μέλαθρα καὶ δόμους ἐπεμβαλῶ, \n ",
        "852":"\n τέκνʼ ἀποκτείνασα πρῶτον· ὁ δὲ κανὼν οὐκ εἴσεται \n ",
        "853":"\n παῖδας οὓς ἔτικτʼ ἐναίρων, πρὶν ἂν ἐμὰς λύσσας ἀφῇ. \n ",
        "854":"\n ἢν ἰδού· καὶ δὴ τινάσσει κρᾶτα βαλβίδων ἄπο \n ",
        "855":"\n καὶ διαστρόφους ἑλίσσει σῖγα γοργωποὺς κόρας. \n ",
        "856":"\n ἀμπνοὰς δʼ οὐ σωφρονίζει, ταῦρος ὣς ἐς ἐμβολὴν \n ",
        "857":"\n † δεινός· μυκᾶται † δὲ Κῆρας ἀνακαλῶν τὰς Ταρτάρου. \n ",
        "858":"\n τάχα σʼ ἐγὼ μᾶλλον χορεύσω καὶ καταυλήσω φόβῳ. \n ",
        "859":"\n στεῖχʼ ἐς Οὔλυμπον πεδαίρουσʼ, Ἶρι, γενναῖον πόδα· \n ",
        "860":"\n ἐς δόμους δʼ ἡμεῖς ἄφαντοι δυσόμεσθʼ Ἡρακλέους. \n ",
        "861":"\n ὀτοτοτοτοτοῖ, στέναξον· ἀποκείρεται \n ",
        "862":"\n σὸν ἄνθος πόλεος, ὁ Διὸς ἔκγονος· \n ",
        "863":"\n μέλεος Ἑλλάς, ἃ τὸν εὐεργέταν \n ",
        "864":"\n ἀποβαλεῖς, ὀλεῖς μανίαισιν Λύσσας \n ",
        "865":"\n χορευθέντʼ ἐναύλοις. \n ",
        "866":"\n βέβακεν ἐν δίφροισιν ἁ πολύστονος, \n ",
        "867":"\n ἅρμασι δʼ ἐνδίδωσι \n ",
        "868":"\n κέντρον ὡς ἐπὶ λώβᾳ \n ",
        "869":"\n Νυκτὸς Γοργὼν ἑκατογκεφάλοις \n ",
        "870":"\n ὄφεων ἰαχήμασι, Λύσσα μαρμαρωπός. \n ",
        "871":"\n ταχὺ τὸν εὐτυχῆ μετέβαλεν δαίμων, \n ",
        "872":"\n ταχὺ δὲ πρὸς πατρὸς τέκνʼ ἐκπνεύσεται. \n ",
        "873":"\n ἰώ μοι μέλεος. \n ",
        "874":"\n ἰὼ Ζεῦ, τὸ σὸν γένος ἄγονον αὐτίκα \n ",
        "875":"\n λυσσάδες ὠμοβρῶτες ἄδικοι Ποιναὶ \n ",
        "876":"\n κακοῖσιν ἐκπετάσουσιν. \n ἰὼ στέγαι. \n ",
        "877":"\n κατάρχεται χόρευμα τυμπάνων ἄτερ, \n ",
        "878":"\n οὐ βρομίῳ κεχαρισμένα θύρσῳ \n \n ",
        "879":"\n ἰὼ δόμοι. \n ",
        "880":"\n πρὸς αἵματʼ, οὐχὶ τᾶς Διονυσιάδος \n ",
        "881":"\n βοτρύων ἐπὶ χεύμασι λοιβᾶς. \n ",
        "882":"\n φυγῇ, τέκνʼ, ἐξορμᾶτε. \n δάιον τόδε \n ",
        "883":"\n δάιον μέλος ἐπαυλεῖται. \n ",
        "884":"\n κυναγετεῖ τέκνων διωγμόν· οὔποτʼ ἄκραντα δόμοισι \n ",
        "885":"\n Λύσσα βακχεύσει. \n ",
        "886":"\n αἰαῖ κακῶν. \n ",
        "887":"\n αἰαῖ δῆτα τὸν γεραιὸν ὡς στένω \n ",
        "888":"\n πατέρα τάν τε παιδοτρόφον, ᾇ μάταν \n ",
        "889":"\n τέκεα γεννᾶται. \n ",
        "890":"\n ἰδοὺ ἰδού, \n ",
        "891":"\n θύελλα σείει δῶμα, συμπίπτει στέγη. \n ",
        "892":"\n ἢ ἤ· τί δρᾷς, ὦ Διὸς παῖ, μελάθρῳ; \n ",
        "893":"\n τάραγμα ταρτάρειον, ὡς ἐπʼ Ἐγκελάδῳ ποτέ, Παλλάς, \n ",
        "894":"\n ἐς δόμους πέμπεις. \n ",
        "895":"\n ὦ λευκὰ γήρᾳ σώματʼ \n ",
        "896":"ἀνακαλεῖς με τίνα \n \n βοάν;",
        "897":" \n ἄλαστα τἀν δόμοισι.",
        "898":"μάντιν οὐχ \n ἕτερον ἄξομαι. \n ",
        "899":"\n τεθνᾶσι παῖδες. \n αἰαῖ. \n ",
        "900":"\n στενάζεθʼ, ὡς στενακτά. \n \n δάιοι φόνοι, \n ",
        "901":"\n δάιοι δὲ τοκέων χέρες· ὤ. \n ",
        "902":"\n οὐκ ἄν τις εἴποι μᾶλλον ἢ πεπόνθαμεν. \n ",
        "903":"\n πῶς παισὶ στενακτὰν ἄταν ἄταν \n ",
        "904":"\n πατέρος ἀμφαίνεις; \n ",
        "905":"\n λέγε, τίνα τρόπον ἔσυτο θεόθεν ἐπὶ \n ",
        "906":"\n μέλαθρα κακὰ τάδε, \n ",
        "907":"\n τλήμονάς τε παίδων τύχας; \n ",
        "908":"\n ἱερὰ μὲν ἦν πάροιθεν ἐσχάρας Διὸς \n ",
        "909":"\n καθάρσιʼ οἴκων, γῆς ἄνακτʼ ἐπεὶ κτανὼν \n ",
        "910":"\n ἐξέβαλε τῶνδε δωμάτων Ἡρακλέης· \n ",
        "911":"\n χορὸς δὲ καλλίμορφος εἱστήκει τέκνων \n ",
        "912":"\n πατήρ τε Μεγάρα τʼ· ἐν κύκλῳ δʼ ἤδη κανοῦν \n ",
        "913":"\n εἵλικτο βωμοῦ, φθέγμα δʼ ὅσιον εἴχομεν. \n ",
        "914":"\n μέλλων δὲ δαλὸν χειρὶ δεξιᾷ φέρειν, \n ",
        "915":"\n ἐς χέρνιβʼ ὡς βάψειεν, Ἀλκμήνης τόκος \n ",
        "916":"\n ἔστη σιωπῇ. καὶ χρονίζοντος πατρὸς \n ",
        "917":"\n παῖδες προσέσχον ὄμμʼ· ὁ δʼ οὐκέθʼ αὑτὸς ἦν, \n ",
        "918":"\n ἀλλʼ ἐν στροφαῖσιν ὀμμάτων ἐφθαρμένος \n ",
        "919":"\n ῥίζας τʼ ἐν ὄσσοις αἱματῶπας ἐκβαλὼν \n ",
        "920":"\n ἀφρὸν κατέσταζʼ εὐτρίχου γενειάδος. \n ",
        "921":"\n ἔλεξε δʼ ἅμα γέλωτι παραπεπληγμένῳ· \n ",
        "922":"\n Πάτερ, τί θύω πρὶν κτανεῖν Εὐρυσθέα \n ",
        "923":"\n καθάρσιον πῦρ, καὶ πόνους διπλοῦς ἔχω; \n ",
        "924":"\n ἔργον μιᾶς μοι χειρὸς εὖ θέσθαι τάδε· \n ",
        "925":"\n ὅταν δʼ ἐνέγκω δεῦρο κρᾶτʼ Εὐρυσθέως, \n ",
        "926":"\n ἐπὶ τοῖσι νῦν θανοῦσιν ἁγνιῶ χέρας. \n ",
        "927":"\n ἐκχεῖτε πηγάς, ῥίπτετʼ ἐκ χειρῶν κανᾶ. \n ",
        "928":"\n τίς μοι δίδωσι τόξα; τίς δʼ ὅπλον χερός; \n ",
        "929":"\n πρὸς τὰς Μυκήνας εἶμι· λάζυσθαι χρεὼν \n ",
        "930":"\n μοχλοὺς δικέλλας θʼ, ὥστε Κυκλώπων βάθρα \n ",
        "931":"\n φοίνικι κανόνι καὶ τύκοις ἡρμοσμένα \n ",
        "932":"\n στρεπτῷ σιδήρῳ συντριαινῶσαι πάλιν. \n ",
        "933":"\n αὐτοῦ δὲ βαίνων ἅρματʼ οὐκ ἔχων ἔχειν \n ",
        "934":"\n ἔφασκε, δίφρου δʼ εἰσέβαινεν ἄντυγας \n ",
        "935":"\n κἄθεινε, κέντρον δῆθεν ὡς ἔχων, χερί. \n ",
        "936":"\n διπλοῦς δʼ ὀπαδοῖς ἦν γέλως φόβος θʼ ὁμοῦ. \n ",
        "937":"\n καί τις τόδʼ εἶπεν, ἄλλος εἰς ἄλλον δρακών· \n ",
        "938":"\n Παίζει πρὸς ἡμᾶς δεσπότης ἢ μαίνεται; \n ",
        "939":"\n ὁ δʼ εἷρπʼ ἄνω τε καὶ κάτω κατὰ στέγας, \n ",
        "940":"\n μέσον δʼ ἐς ἀνδρῶνʼ ἐσπεσὼν Νίσου πόλιν \n ",
        "941":"\n ἥκειν ἔφασκε· δωμάτων τʼ ἔσω βεβώς, \n ",
        "942":"\n κλιθεὶς ἐς οὖδας, ὡς ἔχει, σκευάζεται \n ",
        "943":"\n θοίνην. διελθὼν δʼ ὡς βραχὺν χρόνον μονῆς \n ",
        "944":"\n Ἰσθμοῦ ναπαίας ἔλεγε προσβαίνειν πλάκας. \n ",
        "945":"\n κἀνταῦθα γυμνὸν σῶμα θεὶς πορπαμάτων, \n ",
        "946":"\n πρὸς οὐδένʼ ἡμιλλᾶτο κἀκηρύσσετο \n ",
        "947":"\n αὐτὸς πρὸς αὑτοῦ καλλίνικος οὐδενός, \n ",
        "948":"\n ἀκοὴν ὑπειπών. δεινὰ δʼ Εὐρυσθεῖ βρέμων \n ",
        "949":"\n ἦν ἐν Μυκήναις τῷ λόγῳ. πατὴρ δέ νιν \n ",
        "950":"\n θιγὼν κραταιᾶς χειρὸς ἐννέπει τάδε· \n ",
        "951":"\n Ὦ παῖ, τί πάσχεις; τίς ὁ τρόπος ξενώσεως \n ",
        "952":"\n τῆσδʼ; οὔ τί που φόνος σʼ ἐβάκχευσεν νεκρῶν, \n ",
        "953":"\n οὓς ἄρτι καίνεις; ὁ δέ νιν Εὐρυσθέως δοκῶν \n ",
        "954":"\n πατέρα προταρβοῦνθʼ ἱκέσιον ψαύειν χερός, \n ",
        "955":"\n ὠθεῖ, φαρέτραν δʼ εὐτρεπῆ σκευάζεται \n ",
        "956":"\n καὶ τόξʼ ἑαυτοῦ παισί, τοὺς Εὐρυσθέως \n ",
        "957":"\n δοκῶν φονεύειν. οἳ δὲ ταρβοῦντες φόβῳ \n ",
        "958":"\n ὤρουον ἄλλος ἄλλοσʼ, ἐς πέπλους ὁ μὲν \n ",
        "959":"\n μητρὸς ταλαίνης, ὁ δʼ ὑπὸ κίονος σκιάν, \n ",
        "960":"\n ἄλλος δὲ βωμὸν ὄρνις ὣς ἔπτηξʼ ὕπο. \n ",
        "961":"\n βοᾷ δὲ μήτηρ· Ὦ τεκών, τί δρᾷς; τέκνα \n ",
        "962":"\n κτείνεις; βοᾷ δὲ πρέσβυς οἰκετῶν τʼ ὄχλος. \n ",
        "963":"\n ὁ δʼ ἐξελίσσων παῖδα κίονος κύκλῳ, \n ",
        "964":"\n τόρνευμα δεινὸν ποδός, ἐναντίον σταθεὶς \n ",
        "965":"\n βάλλει πρὸς ἧπαρ· ὕπτιος δὲ λαΐνους \n ",
        "966":"\n ὀρθοστάτας ἔδευσεν ἐκπνέων βίον. \n ",
        "967":"\n ὁ δʼ ἠλάλαξε κἀπεκόμπασεν τάδε· \n ",
        "968":"\n Εἷς μὲν νεοσσὸς ὅδε θανὼν Εὐρυσθέως \n ",
        "969":"\n ἔχθραν πατρῴαν ἐκτίνων πέπτωκέ μοι. \n ",
        "970":"\n ἄλλῳ δʼ ἐπεῖχε τόξʼ, ὃς ἀμφὶ βωμίαν \n ",
        "971":"\n ἔπτηξε κρηπῖδʼ ὡς λεληθέναι δοκῶν. \n ",
        "972":"\n φθάνει δʼ ὁ τλήμων γόνασι προσπεσὼν πατρός, \n ",
        "973":"\n καὶ πρὸς γένειον χεῖρα καὶ δέρην βαλών, \n ",
        "974":"\n Ὦ φίλτατʼ, αὐδᾷ, μή μʼ ἀποκτείνῃς, πάτερ· \n ",
        "975":"\n σός εἰμι, σὸς παῖς· οὐ τὸν Εὐρυσθέως ὀλεῖς. \n ",
        "976":"\n ὁ δʼ ἀγριωπὸν ὄμμα Γοργόνος στρέφων, \n ",
        "977":"\n ὡς ἐντὸς ἔστη παῖς λυγροῦ τοξεύματος, \n ",
        "978":"\n μυδροκτύπον μίμημʼ, ὑπὲρ κάρα βαλὼν \n ",
        "979":"\n ξύλον καθῆκε παιδὸς ἐς ξανθὸν κάρα, \n ",
        "980":"\n ἔρρηξε δʼ ὀστᾶ. δεύτερον δὲ παῖδʼ ἑλών, \n ",
        "981":"\n χωρεῖ τρίτον θῦμʼ ὡς ἐπισφάξων δυοῖν. \n ",
        "982":"\n ἀλλὰ φθάνει νιν ἡ τάλαινʼ ἔσω δόμων \n ",
        "983":"\n μήτηρ ὑπεκλαβοῦσα, καὶ κλῄει πύλας. \n ",
        "984":"\n ὁ δʼ ὡς ἐπʼ αὐτοῖς δὴ Κυκλωπίοισιν ὢν \n ",
        "985":"\n σκάπτει μοχλεύει θύρετρα, κἀκβαλὼν σταθμὰ \n ",
        "986":"\n δάμαρτα καὶ παῖδʼ ἑνὶ κατέστρωσεν βέλει. \n ",
        "987":"\n κἀνθένδε πρὸς γέροντος ἱππεύει φόνον· \n ",
        "988":"\n ἀλλʼ ἦλθεν εἰκών, ὡς ὁρᾶν ἐφαίνετο, \n ",
        "989":"\n Παλλὰς κραδαίνουσʼ ἔγχος † ἐπὶ λόφῳ κέαρ †, \n ",
        "990":"\n κἄρριψε πέτρον στέρνον εἰς Ἡρακλέους, \n ",
        "991":"\n ὅς νιν φόνου μαργῶντος ἔσχε, κεἰς ὕπνον \n ",
        "992":"\n καθῆκε· πίτνει δʼ ἐς πέδον, πρὸς κίονα \n ",
        "993":"\n νῶτον πατάξας, ὃς πεσήμασι στέγης \n ",
        "994":"\n διχορραγὴς ἔκειτο κρηπίδων ἔπι. \n ",
        "995":"\n ἡμεῖς δʼ ἐλευθεροῦντες ἐκ δρασμῶν πόδα \n ",
        "996":"\n σὺν τῷ γέροντι δεσμὰ σειραίων βρόχων \n ",
        "997":"\n ἀνήπτομεν πρὸς κίονʼ, ὡς λήξας ὕπνου \n ",
        "998":"\n μηδὲν προσεργάσαιτο τοῖς δεδραμένοις. \n ",
        "999":"\n εὕδει δʼ ὁ τλήμων ὕπνον οὐκ εὐδαίμονα, \n ",
        "1000":"\n παῖδας φονεύσας καὶ δάμαρτʼ. ἐγὼ μὲν οὖν \n ",
        "1001":"\n οὐκ οἶδα θνητῶν ὅστις ἀθλιώτερος. \n ",
        "1002":"\n ὁ φόνος ἦν ὃν Ἀργολὶς ἔχει πέτρα \n ",
        "1003":"\n τότε μὲν περισαμότατος καὶ ἄπιστος Ἑλλάδι \n ",
        "1004":"\n τῶν Δαναοῦ παίδων· τάδε δʼ ὑπερέβαλε, παρ- \n ",
        "1005":"\n έδραμε τὰ τότε κακὰ τάλανι διογενεῖ\n κόρῳ. \n ",
        "1006":"\n μονοτέκνου Πρόκνης φόνον ἔχω λέξαι \n ",
        "1007":"\n θυόμενον Μούσαις· σὺ δὲ τέκνα τρίγονʼ, ὦ \n ",
        "1008":"\n δάιε, τεκόμενος, λυσσάδι συγκατειργάσω μοίρᾳ. \n ",
        "1009":"\n αἰαῖ, τίνα στεναγμὸν \n ",
        "1010":"\n ἢ γόον ἢ φθιτῶν \n ",
        "1011":"\n ᾠδάν, ἢ τὸν Ἅιδα χορὸν ἀχήσω; \n ",
        "1012":"\n φεῦ φεῦ· \n ",
        "1013":"\n ἴδεσθε, διάνδιχα κλῇθρα \n ",
        "1014":"\n κλίνεται ὑψιπύλων δόμων. \n ",
        "1015":"\n ἰώ μοι· \n ",
        "1016":"\n ἴδεσθε δὲ τέκνα πρὸ πατρὸς \n ",
        "1017":"\n ἄθλια κείμενα δυστάνου, \n ",
        "1018":"\n εὕδοντος ὕπνον δεινὸν ἐκ παίδων φόνου. \n ",
        "1019":"\n περὶ δὲ δεσμὰ καὶ πολύβροχʼ ἁμμάτων \n ",
        "1020":"\n ἐρείσμαθʼ Ἡράκλειον \n ",
        "1021":"\n ἀμφὶ δέμας τάδε λαΐνοις \n ",
        "1022":"\n ἀνημμένα κίοσιν οἴκων. \n ",
        "1023":"\n ὁ δʼ ὥς τις ὄρνις ἄπτερον καταστένων \n ",
        "1024":"\n ὠδῖνα τέκνων, πρέσβυς ὑστέρῳ ποδὶ \n ",
        "1025":"\n πικρὰν διώκων ἤλυσιν πάρεσθʼ ὅδε. \n ",
        "1026":"\n Καδμεῖοι γέροντες, οὐ σῖγα σῖ- \n ",
        "1027":"\n γα τὸν ὕπνῳ παρειμένον ἐάσετʼ ἐκ- \n ",
        "1028":"\n λαθέσθαι κακῶν; \n ",
        "1029":"\n κατὰ σὲ δακρύοις στένω, πρέσβυ, καὶ \n ",
        "1030":"\n τέκεα καὶ τὸ καλλίνικον κάρα. \n ",
        "1031":"\n ἑκαστέρω πρόβατε, μὴ \n ",
        "1032":"\n κτυπεῖτε, μὴ βοᾶτε, μὴ \n ",
        "1033":"\n τὸν εὔδιʼ ἰαύονθʼ",
        "1034":"\n ὑπνώδεά τʼ εὐνᾶς \n \n ἐγείρετε. \n οἴμοι. \n ",
        "1035":"\n φόνος ὅσος ὅδʼ \n \n \n ἆ ἆ, \n ",
        "1036":"\n διά μʼ ὀλεῖτε. \n κεχυμένος ἐπαντέλλει. \n ",
        "1037":"\n οὐκ ἀτρεμαῖα θρῆνον αἰ- \n ",
        "1038":"\n άξετʼ, ὦ γέροντες; \n ",
        "1039":"\n ἢ δέσμʼ ἀνεγειρόμενος χαλάσας ἀπολεῖ πόλιν, \n ",
        "1040":"\n ἀπὸ δὲ πατέρα, μέλαθρά τε καταράξει. \n ",
        "1041":"\n ἀδύνατʼ ἀδύνατά μοι. \n ",
        "1042":"\n σῖγα, πνοὰς μάθω· \n ",
        "1043":"\n φέρε πρὸς οὖς βάλω. \n \n εὕδει; \n \n ναί, εὕδει \n ",
        "1044":"\n ὕπνον γʼ ἄυπνον ὀλόμενον, ὃς ἔκανεν ἄλοχον, \n ",
        "1045":"\n ἔκανε δὲ τέκεα, τοξήρει ψαλμῷ τοξεύσας . \n ",
        "1046":"\n στέναζέ νυν — \n \n στενάζω. \n ",
        "1047":"\n τέκνων ὄλεθρον — \n \n ὤμοι. \n ",
        "1048":"\n σέθεν τε παιδὸς — \n \n αἰαῖ. \n ",
        "1049":"\n ὦ πρέσβυ \n \n \n σῖγα σῖγα· \n ",
        "1050":"\n παλίντροπος ἐξεγειρόμενος στρέφεται· φέρε, \n ",
        "1051":"\n ἀπόκρυφον δέμας ὑπὸ μέλαθρον κρύψω. \n ",
        "1052":"\n θάρσει· νὺξ ἔχει βλέφαρα παιδὶ σῷ. \n ",
        "1053":"\n ὁρᾶθʼ ὁρᾶτε. τὸ φάος ἐκ- \n ",
        "1054":"\n λιπεῖν μὲν ἐπὶ κακοῖσιν οὐ \n ",
        "1055":"\n φεύγω τάλας, ἀλλʼ εἴ με κανεῖ πατέρʼ ὄντα, \n ",
        "1056":"\n πρὸς δὲ κακοῖς κακὰ μήσεται \n ",
        "1057":"\n πρὸς Ἐρινύσι θʼ αἷμα σύγγονον ἕξει. \n ",
        "1058":"\n τότε θανεῖν σʼ ἐχρῆν, ὅτε δάμαρτι σᾷ \n ",
        "1059":"\n φόνον ὁμοσπόρων ἔμολες ἐκπράξας \n ",
        "1060":"\n Ταφίων περίκλυστον ἄστυ πέρσας. \n ",
        "1061":"\n φυγὰν φυγάν, γέροντες, ἀποπρὸ δωμάτων \n ",
        "1062":"\n διώκετε· φεύγετε μάργον \n ",
        "1063":"\n ἄνδρʼ ἐπεγειρόμενον. \n ",
        "1064":"\n \n ἢ τάχα φόνον ἕτερον ἐπὶ φόνῳ βαλὼν \n ",
        "1065":"\n ἀνʼ αὖ βακχεύσει Καδμείων πόλιν. \n ",
        "1066":"\n ὦ Ζεῦ, τί παῖδʼ ἤχθηρας ὧδʼ ὑπερκότως \n ",
        "1067":"\n τὸν σόν, κακῶν δὲ πέλαγος ἐς τόδʼ ἤγαγες; \n ",
        "1068":"\n ἔα· \n ",
        "1069":"\n ἔμπνους μέν εἰμι καὶ δέδορχʼ ἅπερ με δεῖ, \n ",
        "1070":"\n αἰθέρα τε καὶ γῆν τόξα θʼ Ἡλίου τάδε \n \n ",
        "1071":"\n ὡς ἐν κλύδωνι καὶ φρενῶν ταράγματι \n ",
        "1072":"\n πέπτωκα δεινῷ καὶ πνοὰς θερμὰς πνέω \n ",
        "1073":"\n μετάρσιʼ, οὐ βέβαια, πνευμόνων ἄπο. \n ",
        "1074":"\n ἰδού, τί δεσμοῖς ναῦς ὅπως ὡρμισμένος \n ",
        "1075":"\n νεανίαν θώρακα καὶ βραχίονα, \n ",
        "1076":"\n πρὸς ἡμιθραύστῳ λαΐνῳ τυκίσματι \n ",
        "1077":"\n ἧμαι, νεκροῖσι γείτονας θάκους ἔχων; \n ",
        "1078":"\n πτερωτά τʼ ἔγχη· τόξα δʼ ἔσπαρται πέδῳ, \n ",
        "1079":"\n ἃ πρὶν παρασπίζοντʼ ἐμοῖς βραχίοσιν \n ",
        "1080":"\n ἔσῳζε πλευρὰς ἐξ ἐμοῦ τʼ ἐσῴζετο. \n ",
        "1081":"\n οὔ που κατῆλθον αὖθις εἰς Ἅιδου πάλιν, \n ",
        "1082":"\n Εὐρυσθέως δίαυλον; εἰς Ἅιδου; πόθεν; \n ",
        "1083":"\n ἀλλʼ οὔτε Σισύφειον εἰσορῶ πέτρον \n ",
        "1084":"\n Πλούτωνά τʼ, οὐδὲ σκῆπτρα Δήμητρος κόρης. \n ",
        "1085":"\n ἔκ τοι πέπληγμαι· ποῦ ποτʼ ὢν ἀμηχανῶ; \n ",
        "1086":"\n ὠή, τίς ἐγγὺς ἢ πρόσω φίλων ἐμῶν, \n ",
        "1087":"\n δύσγνοιαν ὅστις τὴν ἐμὴν ἰάσεται; \n ",
        "1088":"\n σαφῶς γὰρ οὐδὲν οἶδα τῶν εἰωθότων. \n ",
        "1089":"\n γέροντες, ἔλθω τῶν ἐμῶν κακῶν πέλας; \n ",
        "1090":"\n κἀγώ γε σὺν σοί, μὴ προδοὺς τὰς συμφοράς. \n ",
        "1091":"\n πάτερ, τί κλαίεις καὶ συναμπίσχῃ κόρας, \n ",
        "1092":"\n τοῦ φιλτάτου σοι τηλόθεν παιδὸς βεβώς; \n ",
        "1093":"\n ὦ τέκνον· εἶ γὰρ καὶ κακῶς πράσσων ἐμός. \n ",
        "1094":"\n πράσσω δʼ ἐγὼ τί λυπρόν, οὗ δακρυρροεῖς; \n ",
        "1095":"\n ἃ κἂν θεῶν τις, εἰ μάθοι, καταστένοι. \n ",
        "1096":"\n μέγας γʼ ὁ κόμπος, τὴν τύχην δʼ οὔπω λέγεις. \n ",
        "1097":"\n ὁρᾷς γὰρ αὐτός, εἰ φρονῶν ἤδη κυρεῖς. \n ",
        "1098":"\n εἴπʼ, εἴ τι καινὸν ὑπογράφῃ τὠμῷ βίῳ. \n ",
        "1099":"\n εἰ μηκέθʼ Ἅιδου βάκχος εἶ, φράσαιμεν ἄν. \n ",
        "1100":"\n παπαῖ, τόδʼ ὡς ὕποπτον ᾐνίξω πάλιν. \n ",
        "1101":"\n καί σʼ εἰ βεβαίως εὖ φρονεῖς ἤδη σκοπῶ. \n ",
        "1102":"\n οὐ γάρ τι βακχεύσας γε μέμνημαι φρένας. \n ",
        "1103":"\n λύσω, γέροντες, δεσμὰ παιδός; ἢ τί δρῶ; \n ",
        "1104":"\n καὶ τόν γε δήσαντʼ εἴπʼ· ἀναινόμεσθα γάρ. \n ",
        "1105":"\n τοσοῦτον ἴσθι τῶν κακῶν· τὰ δʼ ἄλλʼ ἔα. \n ",
        "1106":"\n ἀρκεῖ σιωπὴ γὰρ μαθεῖν ὃ βούλομαι; \n ",
        "1107":"\n ὦ Ζεῦ, παρʼ Ἥρας ἆρʼ ὁρᾷς θρόνων τάδε; \n ",
        "1108":"\n ἀλλʼ ἦ τι κεῖθεν πολέμιον πεπόνθαμεν; \n ",
        "1109":"\n τὴν θεὸν ἐάσας τὰ σὰ περιστέλλου κακά. \n ",
        "1110":"\n ἀπωλόμεσθα· συμφορὰν λέξεις τινά. \n ",
        "1111":"\n ἰδού, θέασαι τάδε τέκνων πεσήματα. \n ",
        "1112":"\n οἴμοι· τίνʼ ὄψιν τήνδε δέρκομαι τάλας; \n ",
        "1113":"\n ἀπόλεμον, ὦ παῖ, πόλεμον ἔσπευσας τέκνοις. \n ",
        "1114":"\n τί πόλεμον εἶπας; τούσδε τίς διώλεσε; \n ",
        "1115":"\n σὺ καὶ σὰ τόξα καὶ θεῶν ὃς αἴτιος. \n ",
        "1116":"\n τί φῄς; τί δράσας; ὦ κάκʼ ἀγγέλλων πάτερ. \n ",
        "1117":"\n μανείς· ἐρωτᾷς δʼ ἄθλιʼ ἑρμηνεύματα. \n ",
        "1118":"\n ἦ καὶ δάμαρτός εἰμʼ ἐγὼ φονεὺς ἐμῆς; \n ",
        "1119":"\n μιᾶς ἅπαντα χειρὸς ἔργα σῆς τάδε. \n ",
        "1120":"\n αἰαῖ· στεναγμῶν γάρ με περιβάλλει νέφος. \n ",
        "1121":"\n τούτων ἕκατι σὰς καταστένω τύχας. \n ",
        "1122":"\n † ἦ γὰρ συνήραξʼ οἶκον ἢ βάκχευσʼ ἐμόν; † \n ",
        "1123":"\n οὐκ οἶδα πλὴν ἕν· πάντα δυστυχεῖ τὰ σά. \n ",
        "1124":"\n ποῦ δʼ οἶστρος ἡμᾶς ἔλαβε; ποῦ διώλεσεν; \n ",
        "1125":"\n ὅτʼ ἀμφὶ βωμὸν χεῖρας ἡγνίζου πυρί. \n ",
        "1126":"\n οἴμοι· τί δῆτα φείδομαι ψυχῆς ἐμῆς \n ",
        "1127":"\n τῶν φιλτάτων μοι γενόμενος παίδων φονεύς; \n ",
        "1128":"\n κοὐκ εἶμι πέτρας λισσάδος πρὸς ἅλματα \n ",
        "1129":"\n ἢ φάσγανον πρὸς ἧπαρ ἐξακοντίσας \n ",
        "1130":"\n τέκνοις δικαστὴς αἵματος γενήσομαι; \n ",
        "1131":"\n ἢ σάρκα τὴν ἔμηνεν ἐμπρήσας πυρί, \n ",
        "1132":"\n δύσκλειαν ἣ μένει μʼ ἀπώσομαι βίου; \n ",
        "1133":"\n ἀλλʼ ἐμποδών μοι θανασίμων βουλευμάτων \n ",
        "1134":"\n Θησεὺς ὅδʼ ἕρπει συγγενὴς φίλος τʼ ἐμός. \n ",
        "1135":"\n ὀφθησόμεσθα, καὶ τεκνοκτόνον μύσος \n ",
        "1136":"\n ἐς ὄμμαθʼ ἥξει φιλτάτῳ ξένων ἐμῶν. \n ",
        "1137":"\n οἴμοι, τί δράσω; ποῖ κακῶν ἐρημίαν \n ",
        "1138":"\n εὕρω, πτερωτὸς ἢ κατὰ χθονὸς μολών; \n ",
        "1139":"\n † φέρʼ ἄν τι † κρατὶ περιβάλω\n σκότον. \n ",
        "1140":"\n αἰσχύνομαι γὰρ τοῖς δεδραμένοις κακοῖς· \n ",
        "1141":"\n καὶ τῶνδε προστρόπαιον αἷμα προσλαβὼν \n ",
        "1142":"\n οὐδὲν κακῶσαι τοὺς ἀναιτίους θέλω. \n ",
        "1143":"\n ἥκω σὺν ἄλλοις, οἳ παρʼ Ἀσωποῦ ῥοὰς \n ",
        "1144":"\n μένουσιν, ἔνοπλοι γῆς Ἀθηναίων κόροι, \n ",
        "1145":"\n σῷ παιδί, πρέσβυ, σύμμαχον φέρων δόρυ. \n ",
        "1146":"\n κληδὼν γὰρ ἦλθεν εἰς Ἐρεχθειδῶν πόλιν \n ",
        "1147":"\n ὡς σκῆπτρα χώρας τῆσδʼ ἀναρπάσας Λύκος \n ",
        "1148":"\n ἐς πόλεμον ὑμῖν καὶ μάχην καθίσταται. \n ",
        "1149":"\n τίνων δʼ ἀμοιβὰς ὧν ὑπῆρξεν Ἡρακλῆς \n ",
        "1150":"\n σῴσας με νέρθεν, ἦλθον, εἴ τι δεῖ, γέρον, \n ",
        "1151":"\n ἢ χειρὸς ὑμᾶς τῆς ἐμῆς ἢ συμμάχων. \n ",
        "1152":"\n ἔα· \n \n τί νεκρῶν τῶνδε πληθύει πέδον; \n ",
        "1153":"\n οὔ που λέλειμμαι καὶ νεωτέρων κακῶν \n ",
        "1154":"\n ὕστερος ἀφῖγμαι; τίς τάδʼ ἔκτεινεν τέκνα; \n ",
        "1155":"\n τίνος γεγῶσαν τήνδʼ ὁρῶ ξυνάορον; \n ",
        "1156":"\n οὐ γὰρ δορός γε παῖδες ἵστανται πέλας, \n ",
        "1157":"\n ἀλλʼ ἄλλο πού τι καινὸν εὑρίσκω κακόν. \n ",
        "1158":"\n ὦ τὸν ἐλαιοφόρον ὄχθον ἔχων ἄναξ \n \n \n ",
        "1159":"\n τί χρῆμά μʼ οἰκτροῖς ἐκάλεσας προοιμίοις; \n ",
        "1160":"\n ἐπάθομεν πάθεα μέλεα πρὸς θεῶν. \n ",
        "1161":"\n οἱ παῖδες οἵδε τίνες, ἐφʼ οἷς δακρυρροεῖς; \n ",
        "1162":"\n ἔτεκε μέν νιν οὑμὸς ἶνις τάλας, \n ",
        "1163":"\n τεκόμενος δʼ ἔκανε, φόνιον αἷμα τλάς. \n ",
        "1164":"\n εὔφημα φώνει. \n ",
        "1165":"\n βουλομένοισιν ἐπαγγέλλῃ. \n ",
        "1166":"\n ὦ δεινὰ λέξας. \n ",
        "1167":"\n οἰχόμεθʼ οἰχόμεθα πτανοί. \n ",
        "1168":"\n τί φῄς; τί δράσας; \n ",
        "1169":"\n μαινομένῳ πιτύλῳ πλαγχθεὶς \n ",
        "1170":"\n ἑκατογκεφάλου τε βαφαῖς ὕδρας. \n ",
        "1171":"\n Ἥρας ὅδʼ ἁγών· τίς δʼ ὅδʼ οὑν νεκροῖς, γέρον; \n ",
        "1172":"\n ἐμὸς ἐμὸς ὅδε γόνος ὁ πολύπονος, ὃς ἐπὶ \n ",
        "1173":"\n δόρυ γιγαντοφόνον ἦλθεν σὺν θεοῖ- \n ",
        "1174":"\n σι Φλεγραῖον ἐς πεδίον ἀσπιστάς. \n ",
        "1175":"\n φεῦ φεῦ· τίς ἀνδρῶν ὧδε δυσδαίμων ἔφυ; \n ",
        "1176":"\n οὐκ ἂν εἰδείης ἕτερον \n ",
        "1177":"\n πολυμοχθότερον πολυπλαγκτότερόν \n \n τε θνατῶν. \n ",
        "1178":"\n τί γὰρ πέπλοισιν ἄθλιον κρύπτει κάρα; \n ",
        "1179":"\n αἰδόμενος τὸ σὸν ὄμμα \n ",
        "1180":"\n καὶ φιλίαν ὁμόφυλον \n ",
        "1181":"\n αἷμά τε παιδοφόνον. \n ",
        "1182":"\n ἀλλʼ, εἰ συναλγῶν γʼ ἦλθον, ἐκκάλυπτέ νιν. \n ",
        "1183":"\n ὦ τέκνον· πάρες ἀπʼ ὀμμάτων \n ",
        "1184":"\n πέπλον, ἀπόδικε, ῥέθος ἀελίῳ δεῖξον. \n ",
        "1185":"\n βάρος ἀντίπαλον, δακρύοις συναμιλλαταί, \n ",
        "1186":"\n ἱκετεύομεν ἀμφὶ γενειάδα καὶ \n ",
        "1187":"\n γόνυ καὶ χέρα σὰν προπίτνων, πολιόν τε \n ",
        "1188":"\n δάκρυον ἐκβάλλων· ἰὼ παῖ, κατά- \n ",
        "1189":"\n σχεθε λέοντος ἀγρίου θυμόν, ὡς \n ",
        "1190":"\n βρόμον ἐπὶ φόνιον ἀνόσιον ἐξάγῃ, \n ",
        "1191":"\n κακὰ θέλων κακοῖς συνάψαι, τέκνον. \n ",
        "1192":"\n εἶἑν· σὲ τὸν θάσσοντα δυστήνους ἕδρας \n ",
        "1193":"\n αὐδῶ, φίλοισιν ὄμμα δεικνύναι τὸ σόν. \n ",
        "1194":"\n οὐδεὶς σκότος γὰρ ὧδʼ ἔχει μέλαν νέφος, \n ",
        "1195":"\n ὅστις κακῶν σῶν συμφορὰν κρύψειεν ἄν. \n ",
        "1196":"\n τί μοι προσείων χεῖρα σημαίνεις φόνον; \n ",
        "1197":"\n ὡς μὴ μύσος με σῶν βάλῃ προσφθεγμάτων; \n ",
        "1198":"\n οὐδὲν μέλει μοι σύν γε σοὶ πράσσειν κακῶς· \n ",
        "1199":"\n καὶ γάρ ποτʼ εὐτύχησα. ἐκεῖσʼ ἀνοιστέον, \n ",
        "1200":"\n ὅτʼ ἐξέσῳσάς μʼ ἐς φάος νεκρῶν πάρα. \n ",
        "1201":"\n χάριν δὲ γηράσκουσαν ἐχθαίρω φίλων, \n ",
        "1202":"\n καὶ τῶν καλῶν μὲν ὅστις ἀπολαύειν θέλει, \n ",
        "1203":"\n συμπλεῖν δὲ τοῖς φίλοισι δυστυχοῦσιν οὔ. \n ",
        "1204":"\n ἀνίστασʼ, ἐκκάλυψον ἄθλιον κάρα, \n ",
        "1205":"\n βλέψον πρὸς ἡμᾶς. ὅστις εὐγενὴς βροτῶν, \n ",
        "1206":"\n φέρει τά γʼ ἐκ θεῶν πτώματʼ οὐδʼ ἀναίνεται. \n ",
        "1207":"\n Θησεῦ, δέδορκας τόνδʼ ἀγῶνʼ ἐμῶν τέκνων; \n ",
        "1208":"\n ἤκουσα, καὶ βλέποντι σημαίνεις κακά. \n ",
        "1209":"\n τί δῆτά μου κρᾶτʼ ἀνεκάλυψας ἡλίῳ; \n ",
        "1210":"\n τί δʼ; οὐ μιαίνεις θνητὸς ὢν τὰ τῶν θεῶν. \n ",
        "1211":"\n φεῦγʼ, ὦ ταλαίπωρʼ, ἀνόσιον μίασμʼ ἐμόν. \n ",
        "1212":"\n οὐδεὶς ἀλάστωρ τοῖς φίλοις ἐκ τῶν φίλων. \n ",
        "1213":"\n ἐπῄνεσʼ· εὖ δράσας δέ σʼ οὐκ ἀναίνομαι. \n ",
        "1214":"\n ἐγὼ δὲ πάσχων εὖ τότʼ οἰκτίρω σε νῦν. \n ",
        "1215":"\n οἰκτρὸς γάρ εἰμι τἄμʼ ἀποκτείνας τέκνα. \n ",
        "1216":"\n κλαίω χάριν σὴν ἐφʼ ἑτέραισι συμφοραῖς. \n ",
        "1217":"\n ηὗρες δέ γʼ ἄλλους ἐν κακοῖσι μείζοσιν; \n ",
        "1218":"\n ἅπτῃ κάτωθεν οὐρανοῦ δυσπραξίᾳ. \n ",
        "1219":"\n τοιγὰρ παρεσκευάσμεθʼ ὥστε κατθανεῖν. \n ",
        "1220":"\n δοκεῖς ἀπειλῶν σῶν μέλειν τι δαίμοσιν; \n ",
        "1221":"\n αὔθαδες ὁ θεός, πρὸς δὲ τοὺς θεοὺς ἐγώ. \n ",
        "1222":"\n ἴσχε στόμʼ, ὡς μὴ μέγα λέγων μεῖζον πάθῃς. \n ",
        "1223":"\n γέμω κακῶν δή, κοὐκέτʼ ἔσθʼ ὅπῃ τεθῇ. \n ",
        "1224":"\n δράσεις δὲ δὴ τί; ποῖ φέρῃ θυμούμενος; \n ",
        "1225":"\n θανών, ὅθενπερ ἦλθον, εἶμι γῆς ὕπο. \n ",
        "1226":"\n εἴρηκας ἐπιτυχόντος ἀνθρώπου λόγους. \n ",
        "1227":"\n σὺ δʼ ἐκτὸς ὤν γε συμφορᾶς με νουθετεῖς. \n ",
        "1228":"\n ὁ πολλὰ δὴ τλὰς Ἡρακλῆς λέγει τάδε; \n ",
        "1229":"\n οὐκ οὖν τοσαῦτά γʼ, εἰ μέτρῳ μοχθητέον. \n ",
        "1230":"\n εὐεργέτης βροτοῖσι καὶ μέγας φίλος; \n ",
        "1231":"\n οἱ δʼ οὐδὲν ὠφελοῦσί μʼ, ἀλλʼ Ἥρα κρατεῖ. \n ",
        "1232":"\n οὐκ ἄν σʼ ἀνάσχοιθʼ Ἑλλὰς ἀμαθίᾳ θανεῖν. \n ",
        "1233":"\n ἄκουε δή νυν, ὡς ἁμιλληθῶ λόγοις \n ",
        "1234":"\n πρὸς νουθετήσεις σάς· ἀναπτύξω δέ σοι \n ",
        "1235":"\n ἀβίωτον ἡμῖν νῦν τε καὶ πάροιθεν ὄν. \n ",
        "1236":"\n πρῶτον μὲν ἐκ τοῦδʼ ἐγενόμην, ὅστις κτανὼν \n ",
        "1237":"\n μητρὸς γεραιὸν πατέρα προστρόπαιος ὢν \n ",
        "1238":"\n ἔγημε τὴν τεκοῦσαν Ἀλκμήνην ἐμέ. \n ",
        "1239":"\n ὅταν δὲ κρηπὶς μὴ καταβληθῇ γένους \n ",
        "1240":"\n ὀρθῶς, ἀνάγκη δυστυχεῖν τοὺς ἐκγόνους. \n ",
        "1241":"\n Ζεὺς δʼ — ὅστις ὁ Ζεύς — πολέμιόν μʼ ἐγείνατο \n ",
        "1242":"\n Ἥρᾳ — σὺ μέντοι μηδὲν ἀχθεσθῇς, γέρον· \n ",
        "1243":"\n πατέρα γὰρ ἀντὶ Ζηνὸς ἡγοῦμαι σὲ ἐγώ· \n ",
        "1244":"\n ἔτʼ ἐν γάλακτί τʼ ὄντι γοργωποὺς ὄφεις \n ",
        "1245":"\n ἐπεισέφρησε σπαργάνοισι τοῖς ἐμοῖς \n ",
        "1246":"\n ἡ τοῦ Διὸς σύλλεκτρος, ὡς ὀλοίμεθα. \n ",
        "1247":"\n ἐπεὶ δὲ σαρκὸς περιβόλαιʼ ἐκτησάμην \n ",
        "1248":"\n ἡβῶντα, μόχθους οὓς ἔτλην τί δεῖ λέγειν; \n ",
        "1249":"\n ποίους ποτʼ ἢ λέοντας ἢ τρισωμάτους \n ",
        "1250":"\n Τυφῶνας ἢ Γίγαντας ἢ τετρασκελῆ \n ",
        "1251":"\n κενταυροπληθῆ πόλεμον οὐκ ἐξήνυσα; \n ",
        "1252":"\n τήν τʼ ἀμφίκρανον καὶ παλιμβλαστῆ κύνα \n ",
        "1253":"\n ὕδραν φονεύσας μυρίων τʼ ἄλλων πόνων \n ",
        "1254":"\n διῆλθον ἀγέλας κἀς νεκροὺς ἀφικόμην, \n ",
        "1255":"\n Ἅιδου πυλωρὸν κύνα τρίκρανον ἐς φάος \n ",
        "1256":"\n ὅπως πορεύσαιμʼ ἐντολαῖς Εὐρυσθέως. \n ",
        "1257":"\n τὸν λοίσθιον δὲ τόνδʼ ἔτλην τάλας πόνον, \n ",
        "1258":"\n παιδοκτονήσας δῶμα θριγκῶσαι κακοῖς. \n ",
        "1259":"\n ἥκω δʼ ἀνάγκης ἐς τόδʼ· οὔτʼ ἐμαῖς φίλαις \n ",
        "1260":"\n Θήβαις ἐνοικεῖν ὅσιον· ἢν δὲ καὶ μένω, \n ",
        "1261":"\n ἐς ποῖον ἱερὸν ἢ πανήγυριν φίλων \n ",
        "1262":"\n εἶμʼ; οὐ γὰρ ἄτας εὐπροσηγόρους ἔχω. \n ",
        "1263":"\n ἀλλʼ Ἄργος ἔλθω; πῶς, ἐπεὶ φεύγω πάτραν; \n ",
        "1264":"\n φέρʼ ἀλλʼ ἐς ἄλλην δή τινʼ ὁρμήσω πόλιν; \n ",
        "1265":"\n κἄπειθʼ ὑποβλεπώμεθʼ ὡς ἐγνωσμένοι, \n ",
        "1266":"\n γλώσσης πικροῖς κέντροισι κλῃδουχούμενοι· \n ",
        "1267":"\n Οὐχ οὗτος ὁ Διός, ὃς τέκνʼ ἔκτεινέν ποτε \n ",
        "1268":"\n δάμαρτά τʼ; οὐ γῆς τῆσδʼ ἀποφθαρήσεται; \n ",
        "1269":"\n κεκλημένῳ δὲ φωτὶ μακαρίῳ ποτὲ \n ",
        "1270":"\n αἱ μεταβολαὶ λυπηρόν· ᾧ δʼ ἀεὶ κακῶς \n ",
        "1271":"\n ἔστʼ, οὐδὲν ἀλγεῖ συγγενῶς δύστηνος ὤν. \n ",
        "1272":"\n ἐς τοῦτο δʼ ἥξειν συμφορᾶς οἶμαί ποτε· \n ",
        "1273":"\n φωνὴν γὰρ ἥσει χθὼν ἀπεννέπουσά με \n ",
        "1274":"\n μὴ θιγγάνειν γῆς καὶ θάλασσα μὴ περᾶν \n ",
        "1275":"\n πηγαί τε ποταμῶν, καὶ τὸν ἁρματήλατον \n ",
        "1276":"\n Ἰξίονʼ ἐν δεσμοῖσιν ἐκμιμήσομαι. \n ",
        "1277":"\n καὶ ταῦτʼ ἄριστα μηδένʼ Ἑλλήνων μʼ ὁρᾶν, \n ",
        "1278":"\n ἐν οἷσιν εὐτυχοῦντες ἦμεν ὄλβιοι. \n ",
        "1279":"\n τί δῆτά με ζῆν δεῖ; τί κέρδος ἕξομεν \n ",
        "1280":"\n βίον γʼ ἀχρεῖον ἀνόσιον κεκτημένοι; \n ",
        "1281":"\n χορευέτω δὴ Ζηνὸς ἡ κλεινὴ δάμαρ \n ",
        "1282":"\n † κρόουσʼ Ὀλυμπίου † Ζηνὸς ἀρβύλῃ πόδα. \n ",
        "1283":"\n ἔπραξε γὰρ βούλησιν ἣν ἐβούλετο, \n ",
        "1284":"\n ἄνδρʼ Ἑλλάδος τὸν πρῶτον αὐτοῖσιν βάθροις \n ",
        "1285":"\n ἄνω κάτω στρέψασα. — τοιαύτῃ θεῷ \n ",
        "1286":"\n τίς ἂν προσεύχοιθʼ; ἣ γυναικὸς οὕνεκα \n ",
        "1287":"\n λέκτρων φθονοῦσα Ζηνὶ τοὺς εὐεργέτας \n ",
        "1288":"\n Ἑλλάδος ἀπώλεσʼ οὐδὲν ὄντας αἰτίους. \n ",
        "1289":"\n οὐκ ἔστιν ἄλλου δαιμόνων ἀγὼν ὅδε \n ",
        "1290":"\n ἢ τῆς Διὸς δάμαρτος· εὖ τόδʼ αἰσθάνῃ. \n ",
        "1291":"\n \n παραινέσαιμʼ ἂν μᾶλλον ἢ πάσχειν κακῶς. \n ",
        "1292":"\n οὐδεὶς δὲ θνητῶν ταῖς τύχαις ἀκήρατος, \n ",
        "1293":"\n οὐ θεῶν, ἀοιδῶν εἴπερ οὐ ψευδεῖς λόγοι. \n ",
        "1294":"\n οὐ λέκτρʼ ἐν ἀλλήλοισιν, ὧν οὐδεὶς νόμος, \n ",
        "1295":"\n συνῆψαν; οὐ δεσμοῖσι διὰ τυραννίδας \n ",
        "1296":"\n πατέρας ἐκηλίδωσαν; ἀλλʼ οἰκοῦσʼ ὅμως \n ",
        "1297":"\n Ὄλυμπον ἠνέσχοντό θʼ ἡμαρτηκότες. \n ",
        "1298":"\n καίτοι τί φήσεις, εἰ σὺ μὲν θνητὸς γεγὼς \n ",
        "1299":"\n φέρεις ὑπέρφευ τὰς τύχας, θεοὶ δὲ μή; \n ",
        "1300":"\n Θήβας μὲν οὖν ἔκλειπε τοῦ νόμου χάριν, \n ",
        "1301":"\n ἕπου δʼ ἅμʼ ἡμῖν πρὸς πόλισμα Παλλάδος. \n ",
        "1302":"\n ἐκεῖ χέρας σὰς ἁγνίσας μιάσματος, \n ",
        "1303":"\n δόμους τε δώσω χρημάτων τʼ ἐμῶν μέρος. \n ",
        "1304":"\n ἃ δʼ ἐκ πολιτῶν δῶρʼ ἔχω σώσας κόρους \n ",
        "1305":"\n δὶς ἑπτά, ταῦρον Κνώσιον κατακτανών, \n ",
        "1306":"\n σοὶ ταῦτα δώσω. πανταχοῦ δέ μοι χθονὸς \n ",
        "1307":"\n τεμένη δέδασται· ταῦτʼ ἐπωνομασμένα \n ",
        "1308":"\n σέθεν τὸ λοιπὸν ἐκ βροτῶν κεκλήσεται \n ",
        "1309":"\n ζῶντος· θανόντα δʼ, εὖτʼ ἂν εἰς Ἅιδου μόλῃς, \n ",
        "1310":"\n θυσίαισι λαΐνοισί τʼ ἐξογκώμασι \n ",
        "1311":"\n τίμιον ἀνάξει πᾶσʼ Ἀθηναίων πόλις. \n ",
        "1312":"\n καλὸς γὰρ ἀστοῖς στέφανος Ἑλλήνων ὕπο \n ",
        "1313":"\n ἄνδρʼ ἐσθλὸν ὠφελοῦντας εὐκλείας τυχεῖν. \n ",
        "1314":"\n κἀγὼ χάριν σοι τῆς ἐμῆς σωτηρίας \n ",
        "1315":"\n τήνδʼ ἀντιδώσω· νῦν γὰρ εἶ χρεῖος φίλων. \n ",
        "1316":"\n θεοὶ δʼ ὅταν τιμῶσιν, οὐδὲν δεῖ φίλων· \n ",
        "1317":"\n ἅλις γὰρ ὁ θεὸς ὠφελῶν, ὅταν θέλῃ. \n ",
        "1318":"\n οἴμοι· πάρεργα μὲν τάδʼ ἔστʼ ἐμῶν κακῶν, \n ",
        "1319":"\n ἐγὼ δὲ τοὺς θεοὺς οὔτε λέκτρʼ ἃ μὴ θέμις \n ",
        "1320":"\n στέργειν νομίζω, δεσμά τʼ ἐξάπτειν χεροῖν \n ",
        "1321":"\n οὔτʼ ἠξίωσα πώποτʼ οὔτε πείσομαι, \n ",
        "1322":"\n οὐδʼ ἄλλον ἄλλου δεσπότην πεφυκέναι. \n ",
        "1323":"\n δεῖται γὰρ ὁ θεός, εἴπερ ἔστʼ ὀρθῶς θεός, \n ",
        "1324":"\n οὐδενός· ἀοιδῶν οἵδε δύστηνοι λόγοι. \n ",
        "1325":"\n ἐσκεψάμην δὲ καίπερ ἐν κακοῖσιν ὤν, \n ",
        "1326":"\n μὴ δειλίαν ὄφλω τινʼ ἐκλιπὼν φάος· \n ",
        "1327":"\n ταῖς συμφοραῖς γὰρ ὅστις οὐχ ὑφίσταται, \n ",
        "1328":"\n οὐδʼ ἀνδρὸς ἂν δύναιθʼ ὑποστῆναι βέλος. \n ",
        "1329":"\n ἐγκαρτερήσω βίοτον· εἶμι δʼ ἐς πόλιν \n ",
        "1330":"\n τὴν σήν, χάριν τε μυρίων δώρων ἔχω. \n ",
        "1331":"\n ἀτὰρ πόνων δὴ μυρίων ἐγευσάμην· \n ",
        "1332":"\n ὧν οὔτʼ ἀπεῖπον οὐδένʼ οὔτʼ ἀπʼ ὀμμάτων \n ",
        "1333":"\n ἔσταξα πηγάς, οὐδʼ ἂν ᾠόμην ποτὲ \n ",
        "1334":"\n ἐς τοῦθʼ ἱκέσθαι, δάκρυʼ ἀπʼ ὀμμάτων βαλεῖν· \n ",
        "1335":"\n νῦν δʼ, ὡς ἔοικε, τῇ τύχῃ δουλευτέον. \n ",
        "1336":"\n εἶἑν· γεραιέ, τὰς ἐμὰς φυγὰς ὁρᾷς, \n ",
        "1337":"\n ὁρᾷς δὲ παίδων ὄντα μʼ αὐθέντην ἐμῶν· \n ",
        "1338":"\n δὸς τούσδε τύμβῳ καὶ περίστειλον νεκροὺς \n ",
        "1339":"\n δακρύοισι τιμῶν — ἐμὲ γὰρ οὐκ ἐᾷ νόμος — \n ",
        "1340":"\n πρὸς στέρνʼ ἐρείσας μητρὶ δούς τʼ ἐς ἀγκάλας, \n ",
        "1341":"\n κοινωνίαν δύστηνον, ἣν ἐγὼ τάλας \n ",
        "1342":"\n διώλεσʼ ἄκων. γῇ δʼ ἐπὴν κρύψῃς νεκρούς, \n ",
        "1343":"\n οἴκει πόλιν τήνδʼ, ἀθλίως μέν, ἀλλʼ ὅμως \n ",
        "1344":"\n ψυχὴν βιάζου τἀμὰ συμφέρειν κακά. \n ",
        "1345":"\n ὦ τέκνʼ, ὁ φύσας καὶ τεκὼν ὑμᾶς πατὴρ \n ",
        "1346":"\n ἀπώλεσʼ, οὐδʼ ὤνασθε τῶν ἐμῶν καλῶν, \n ",
        "1347":"\n ἁγὼ παρεσκεύαζον ἐκμοχθῶν βίᾳ \n ",
        "1348":"\n εὔκλειαν ὑμῖν, πατρὸς ἀπόλαυσιν καλήν. \n ",
        "1349":"\n σέ τʼ οὐχ ὁμοίως, ὦ τάλαινʼ, ἀπώλεσα \n ",
        "1350":"\n ὥσπερ σὺ τἀμὰ λέκτρʼ ἔσῳζες ἀσφαλῶς, \n ",
        "1351":"\n μακρὰς διαντλοῦσʼ ἐν δόμοις οἰκουρίας. \n ",
        "1352":"\n οἴμοι δάμαρτος καὶ τέκνων, οἴμοι δʼ ἐμοῦ, \n ",
        "1353":"\n ὡς ἀθλίως πέπραγα κἀποζεύγνυμαι \n ",
        "1354":"\n τέκνων γυναικός τʼ· ὦ λυγραὶ φιλημάτων \n ",
        "1355":"\n τέρψεις, λυγραὶ δὲ τῶνδʼ ὅπλων κοινωνίαι. \n ",
        "1356":"\n ἀμηχανῶ γὰρ πότερʼ ἔχω τάδʼ ἢ μεθῶ, \n ",
        "1357":"\n ἃ πλευρὰ τἀμὰ προσπίτνοντʼ ἐρεῖ τάδε· \n ",
        "1358":"\n Ἡμῖν τέκνʼ εἷλες καὶ δάμαρθʼ· ἡμᾶς ἔχεις \n ",
        "1359":"\n παιδοκτόνους σούς. εἶτʼ ἐγὼ τάδʼ ὠλέναις \n ",
        "1360":"\n οἴσω; τί φάσκων; ἀλλὰ γυμνωθεὶς ὅπλων, \n ",
        "1361":"\n ξὺν οἷς τὰ κάλλιστʼ ἐξέπραξʼ ἐν Ἑλλάδι, \n ",
        "1362":"\n ἐχθροῖς ἐμαυτὸν ὑποβαλὼν αἰσχρῶς θάνω; \n ",
        "1363":"\n οὐ λειπτέον τάδʼ, ἀθλίως δὲ σῳστέον. \n ",
        "1364":"\n ἕν μοί τι, Θησεῦ, σύγκαμʼ· ἀθλίου κυνὸς \n ",
        "1365":"\n κόμιστρʼ ἐς Ἄργος συγκατάστησον μολών, \n ",
        "1366":"\n λύπῃ τι παίδων μὴ πάθω μονούμενος. \n ",
        "1367":"\n ὦ γαῖα Κάδμου πᾶς τε Θηβαῖος λεώς, \n ",
        "1368":"\n κείρασθε, συμπενθήσατʼ, ἔλθετʼ ἐς τάφον \n ",
        "1369":"\n παίδων· ἅπαντας δʼ ἑνὶ λόγῳ πενθήσετε \n ",
        "1370":"\n νεκρούς τε κἀμέ· πάντες ἐξολώλαμεν \n ",
        "1371":"\n Ἥρας μιᾷ πληγέντες ἄθλιοι τύχῃ. \n ",
        "1372":"\n ἀνίστασʼ, ὦ δύστηνε· δακρύων δʼ ἅλις. \n ",
        "1373":"\n οὐκ ἂν δυναίμην· ἄρθρα γὰρ πέπηγέ μου. \n ",
        "1374":"\n καὶ τοὺς σθένοντας γὰρ καθαιροῦσιν τύχαι. \n ",
        "1375":"\n φεῦ· \n \n αὐτοῦ γενοίμην πέτρος ἀμνήμων κακῶν. \n ",
        "1376":"\n παῦσαι· δίδου δὲ χεῖρʼ ὑπηρέτῃ φίλῳ. \n ",
        "1377":"\n ἀλλʼ αἷμα μὴ σοῖς ἐξομόρξωμαι πέπλοις. \n ",
        "1378":"\n ἔκμασσε, φείδου μηδέν· οὐκ ἀναίνομαι. \n ",
        "1379":"\n παίδων στερηθεὶς παῖδʼ ὅπως ἔχω σʼ ἐμόν. \n ",
        "1380":"\n δίδου δέρῃ σὴν χεῖρʼ, ὁδηγήσω δʼ ἐγώ. \n ",
        "1381":"\n ζεῦγός γε φίλιον· ἅτερος δὲ δυστυχής. \n ",
        "1382":"\n ὦ πρέσβυ, τοιόνδʼ ἄνδρα χρὴ κτᾶσθαι φίλον. \n ",
        "1383":"\n ἡ γὰρ τεκοῦσα τόνδε πατρὶς εὔτεκνος. \n ",
        "1384":"\n Θησεῦ, πάλιν με στρέψον, ὡς ἴδω τέκνα. \n ",
        "1385":"\n ὡς δὴ τί; φίλτρον τοῦτʼ ἔχων ῥᾴων ἔσῃ; \n ",
        "1386":"\n ποθῶ· πατρός τε στέρνα προσθέσθαι θέλω. \n ",
        "1387":"\n ἰδοὺ τάδʼ, ὦ παῖ· τἀμὰ γὰρ σπεύδεις φίλα. \n ",
        "1388":"\n οὕτως πόνων σῶν οὐκέτι μνήμην ἔχεις; \n ",
        "1389":"\n ἅπαντʼ ἐλάσσω κεῖνα τῶνδʼ ἔτλην κακά. \n ",
        "1390":"\n εἴ σʼ ὄψεταί τις θῆλυν ὄντʼ, οὐκ αἰνέσει. \n ",
        "1391":"\n ζῶ σοι ταπεινός; ἀλλὰ πρόσθεν οὐ δοκῶ. \n ",
        "1392":"\n ἄγαν γʼ· ὁ κλεινὸς Ἡρακλῆς οὐκ εἶ νοσῶν. \n ",
        "1393":"\n σὺ ποῖος ἦσθα νέρθεν ἐν κακοῖσιν ὤν; \n ",
        "1394":"\n ὡς ἐς τὸ λῆμα παντὸς ἦν ἥσσων ἀνήρ. \n ",
        "1395":"\n πῶς οὖν ἔτʼ † εἴπης † ὅτι συνέσταλμαι κακοῖς; \n ",
        "1396":"\n \n πρόβαινε.\n \n χαῖρʼ, ὦ πρέσβυ. \n καὶ σύ μοι, τέκνον. \n ",
        "1397":"\n θάφθʼ ὥσπερ εἶπον παῖδας. \n ἐμὲ δὲ τίς, τέκνον; \n ",
        "1398":"\n ἐγώ. \n πότʼ ἐλθών; \n ἡνίκʼ ἂν θάψῃς τέκνα. \n ",
        "1399":"\n πῶς; \n εἰς Ἀθήνας πέμψομαι Θηβῶν ἄπο. \n ",
        "1400":"\n ἀλλʼ ἐσκόμιζε τέκνα δυσκόμιστα γῇ· \n ",
        "1401":"\n ἡμεῖς δʼ ἀναλώσαντες αἰσχύναις δόμον, \n ",
        "1402":"\n Θησεῖ πανώλεις ἑψόμεσθʼ ἐφολκίδες. \n ",
        "1403":"\n ὅστις δὲ πλοῦτον ἢ σθένος μᾶλλον φίλων \n ",
        "1404":"\n ἀγαθῶν πεπᾶσθαι βούλεται, κακῶς φρονεῖ. \n ",
        "1405":"\n στείχομεν οἰκτροὶ καὶ πολύκλαυτοι, \n ",
        "1406":"\n τὰ μέγιστα φίλων ὀλέσαντες. \n "
    },
    "work":"heracles",
    "meta":"line",
    "original-urn":"urn:cts:greekLit:tlg0006.tlg009.perseus-grc2",
    "edition":"Perseus:bib:oclc,36956970, Euripides. Euripidis Fabulae,\n                    vol. 2. Gilbert Murray. Oxford. Clarendon Press, Oxford. 1913.",
    "urn":"urn:cts:greekLit:tlg0006.tlg009.perseus-grc2-simple",
    "author":"euripides",
    "credit":"PDL"
}